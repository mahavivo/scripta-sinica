太上洞玄靈寶无量度人上品妙經註
　　經名：太上洞玄靈寶无量度人上品妙經註。元代道士陳致虛（字觀吾）撰。三卷。底本出處：《正統道藏》洞真部玉訣類。
　　太上洞玄靈寶元始无量度人上品妙經註解序
　　太乙含真氣，實為妙道仙宗。《靈寶度人經》，是謂洞玄上品。生育天地，闔闢陰陽，造化得以運行，元功恃而溥博。昭懸日月，旋斡星辰，普殖神靈，化生品彙者也。在《道德經》，以無為為先，有為為次。上德者，無為也；下德者，有為也。上仁者，無為也；上義者，有為也。此《度人經》則以有為為首，無為為終。玄座空浮者，有為也；冥慧洞清者，無為也。璇璣玉衡，一時停輪者，有為也；十方肅清，河海靜默者，無為也。故說經周竟十遍，而枯骨成人，有功勤上奏諸天，則萬神朝禮。三十二天三十二帝，示祖劫之化、生諸天隱諱。諸天隱名，恐天人之泄慢。泄慢則禍及七祖，勤行則位登仙翁。萬劫不傳，上天所寶，何為靈寶？氣謂之靈，精謂之寶。寂然不動，感而遂通，曰靈；上無復祖，唯道為身，曰寶。氣合而精聚，曰上品。神交而道合，曰度人。則知靈寶者，精氣也。精氣者，汞鉛也。汞鉛者，陰陽也。陰陽者，離坎也。離坎非得有為之道，而既濟之，則何由凝結而成黍米之珠哉。
　　厥夫人之初生也，以无合有，盜竊天地綑緼真一之氣，以冒賦其形也。孕毓十月，脫胎去蒂，日漿夜乳，然後形全而神王，神全而精粹，精盈而至和之氣盛塞。先哲云：氣全者不思食，神全者不思睡，精全者不思慾。當此之時，號曰純陽。夫純陽者，乾也。上士於此而行上德无為之道，內修外功，則魔王敬形，便得神仙。謂夫末學道淺，不樂仙道，是以保真者少，迷惑者多。迺於醉生夢死之場，熾于慾海愛河之地，則向來所稟天地真一之氣，濳奔而寓于坤矣。繼此而往，坤乃乘乾之一陽而為坎，乾因坤破虧一陽而為離。審玆慾從愛起，愛逐情生，情隨境亂。况夫喜怒哀樂，慮嘆變慹，日夜相代乎前，與物相刃相靡，寧知物來无窮，我心有際之說乎。是以仙道難固，鬼道易邪，運應滅度，身經太陰，輸迴无期，可勝悲憫。至人仙子，獲遇真師，頓悟人道者，心諒不由他，卻於一氣濳虧之時，早行靈寶度人之道以復之。且復者何也？即下德有為之道，即上義為之之道，即元始懸珠之道，即流戊就己之道，即降龍伏虎之道，即煉鉛乾汞之道，即金液歸真，形神俱妙之道也。領悟到此，方信地藏發泄之妙，金玉露形之功。全其本年，咸得長生，過度三界，飛升太空，皆分內事。現積德而建功者乎。
　　尋詳是經，元始天尊於龍漢初、天地始分，玉字且出，乃撰此經。時以紫筆書于空青之林，字皆廣長一丈，以授玉晨道君。玉晨授玄一真人，玄一授天真皇人。皇人細書其文，以為正音，祕而藏之。軒轅時，皇人與太清三仙王會峨媚山，黃帝再拜問道，皇人授以五牙三一之文，并《度人經》上卷。黃帝修之上仙。後帝嚳於牧德臺，皇人授以《本章》、《玉曆章》。西漢元封間，西王母以上卷并二章授武帝，始成全經。東漢時，太上降授干吉，增《靈書上篇》，并《太平經》一百五十卷。桓帝時，老君降蜀，授天師《度人》、《 北斗》諸經錄千餘卷。昊時，太極真人於會稽上虞山，授太極左宮仙翁葛玄《度人經》，增《靈書中篇》。鄭真人思遠授抱朴子葛洪經本，又增《靈書上下篇》、《太極真人後序》，即今之全本。晉王纂遇道君賜此經，及諸經數十卷。元魏時，寇謙之居嵩山修行，感太上授此經，并餘經六十餘卷。經之流世，人知念誦檮析，而不知有還丹久視之道存。自政和御註，繼以薛幽棲、嚴東啟、成玄英、李少微諸家註釋。又寶慶初，蕭觀復述《度人內義丹旨》。是皆研心究竟者也。
　　僕以緣遇師真，授以金液大還火符之祕，欲與世人盡諳此道，乃注《道德經》、《金剛經》，述《金丹大要》，既而參以道用世法，分註此經。又引前哲所論善者證之。庶幾規禍福者，知勤誦而向善；超造物者，知修行而登真。噫！世人皆知悅生而惡死，既知惡死，則必思所以逃其死者。今乃不然。知惡死已，卻埋身於名利嗜慾之場，而不知悔，是愈急其死也。既知悅生，必思所以求其長生久視之道者。今乃不然。知悅生已，却不求真師指示長生返還之旨，唯只瞎走傍門，盲行邪逕者，是愈促其生也。山間林下，城邑智人，既知誦念此經，宜求經中有金丹永世之捷逕者。蓋太上以靈寶之道而度人者，直欲世人行此道也。果能進修勤行，則上遊上清无色之境，梵行必矣。至元丙子中秋，金螺山北紫霄絳宮上陽子陳觀吾序。
　　太上洞玄靈寶无量度人上品妙經註卷上
　　上陽子陳觀吾註
　　上陽子曰：太，唯道最大；上，天地獨尊。洞，无所不通；玄，其妙難述。靈，變化莫測，感而遂通。寶，難得之物，人所珍愛。无量，豈可猜量；度人，從凡入聖。上品，天下无雙；妙，含靈毓秀之物。經，河筏天梯之用。總而釋曰：最尊極貴，通靈變化，先天真一成丹之正道。如上乃為大根上士者說，是謂道用。夫經有道用、有世法。道用者，依之修行而登仙；世法者，精勤誦念而求福。若以世法釋之，則太上者，巍巍尊高之稱。洞玄，乃三洞品級，有洞真、洞玄、洞神，謂元始洞達至真玄一之道。靈寶者，此玉宸道君受元始玄一之炁化生，位尊靈寶之號。无量度人者，元始自浩劫以來，化生諸天，生成萬有，世人由之而得度者，筭喻莫及。上品者，三十六部萬八千篇道藏，四十萬巷之多，叉以此經為首。妙者，不可名言，經者，道之正路。此世法之說也。若大修行人，道用與世法並行，以道用而隱世法，以世法而全道用，是為性命兼修。世謂釋氏修性，道家修命，雖賢與智，亦執此說。又豈知此經性命混融，形神俱妙哉！上陽子只得泄露天機，將此經性命體用，題而出之。太，性之體，命之應，即造化主宰上命之體；性之用，能化生諸天。洞，真性之所同。玄，工用之隱奧。靈，乃性之變化。寶，乃命之所產。无量，非泛常能知。度人，人須人而度。上品，天下无二道，同類易施功。妙者，一陽初動，萬物皆春。經者，有物，有則修行之逕。如此暴露，豈不直截。《混元實錄》：老君於龍漢劫，分身教化，出真文於中天大福堂國、南極赤明國、東極浮黎國、西極西那國、北極鬱單國，五國之內，皆稟靈寶之教。西化胡王，王問曰：何謂道？老君曰：乃太上靈寶，生於天地之先，大无不包，細无不納。天得之以清，地得之以寧，神得之以靈，物得之以生，人得之以形。人若修之，便得神仙，飛步玉京，故曰太上。《洞玄靈寶无量度人上品妙經》頌曰：太上端居太極先，本於父母未生前。度人須要真經度，若問真經癸是鉛。
　　道言：昔於始青天中，碧落空歌大浮黎土，受《元始度人无量上品》。元始天尊當說是經，周回十過，以召十方。始當詣座。天真大神、上聖高尊、妙行真人、无鞅數眾，乘空而來，飛雲丹霄，綠輿瓊輪，羽蓋垂蔭，流精玉光，五色鬱勃，洞煥太空，七日七夜。諸天日月星宿，璇璣玉衡，一時停輪。神風靜默，山海藏雲，天无浮翳，四炁朗清。一國地土，山川林木，緬平一等，无復高下。土皆作碧玉，无有異色，眾真侍座。
　　上陽子曰：以世法言，此乃叙說經之由；以道用看，渾是先天玄一大丹之妙道言。《老子》曰：有物混成，先天地生，字之曰道。夫道本無言，假言以顯道之用。故曰道可道，非常道。以世法釋，則道君演說經義，直曰道言。以道用釋，則道自溟涬之前而成太極，太極在竊冥之中而分陰陽，陰陽既成形之後，而為性命，性命當發越之際，乃日神炁。神炁因渾沌之破，則名鉛汞。鉛汞行戊己之門，是為玄牝。故玄牝為天地之根，此之謂道。遵道而用，斯之謂言。故經首直曰：道言。昔於始青天中。昔，太極之先；始青天，萬物之始。碧落空歌，造化之端；大浮黎土，物所由產。受《元始度人无量上品》，行此玄一大丹之事。此以道用言。若世法義，昔，當初始青天，乃東方第一天，在種民天之。上有碧霞遍滿，是云碧落天中。有炁盪為神風振響，若空洞之歌，其下有國，曰大浮黎。《內義》曰：大浮黎土，示人造化之端，物生於土，終於土。《陰符經》云：火生於木，禍發必尅。知之修鍊，謂之聖人。木中有火，發而不制，則灰飛煙滅无復本性。能制之者，雖火刑木燼，可聚而為土，則本性存矣。始青天，木之方也。碧落空歌，火之象也。大浮黎土，土之本也。土，為還丹之基。還丹者，返本還元之道。經曰：致虛極，守靜篤，萬物並作，吾以觀其復。夫物芸芸，各歸其根，歸根曰靜，靜曰復命。此乃返還之理。在《易》之復卦曰：復其見天地之心乎。天地者，陰陽之體；心者，明其所用。天動地靜，陽動陰靜。天動極而陰生，地靜極而陽生。蓋剝於上而復於下，動靜消長，所以見其心。人亦然爾。復之為卦，一陽在五陰之下，其體震下坤上。震，木者，始青之天，木生火，碧落空歌也。火生土，故坤土者，大浮黎土也。土為造化之本，而土生金，名為空炁金胎，實先天之祖炁也。元始天尊。元，玄也；始一也。天，一炁之最上尊，萬有之極稱。道用即法身之祖炁，亦云本來面目，不壞元神。故《丹經》云：元始天尊即是我，當說是經。當其時而說之，道用是經，即真鉛也。老君謂文始先生曰：子能知一，萬事畢。又曰：一者是鉛，鉛為君；二者是汞，汞為臣。若鉛不真，其汞難親。若鉛是親，不失家臣。周回十過，以召十方。世法，天尊說經，招真召靈。周者，遍告；回者，普召告。召，理行十方。詣座，道用則丹有九還十月之功。始當詣座者，金丹就室也。大修行人，入室下工，追二炁於黃道，會三性於元官，回七十二侯之要津，簇三千六百之正炁，豈非天真上聖，无鞅數眾，攢歸丹鼎，輻凑金胎！豈非乘空而來，以神合炁，以炁鍊！形豈非飛雲丹霄，羽蓋垂蔭，金華耀彩，銀精吐輝！豈非流精玉光，五色鬱勃，洞煥太空者乎？以世法言，則天尊神通感召，奚止如是哉！七日七夜，夫天地大化，十月純陰而無陽，至十一月屬子，子雖有陽而未回，又七日而陽初復，此天地之陰陽也。月遇十五而圓，至二十七夜，月中黑而無陽。至後月初三申時，月之一陽復生於庚，此日月之陰陽也。皆以七而復。天一生水，地六成之，此五行之七數也。金丹之道，攢簇之數，一時有六候，一候管五日。當釆藥之時，止用一候半，亦七日七夜。《易》曰：剛柔者，畫夜之象也。先賢曰：剛柔，一炁之往來也。人之呼吸，一炁之往來也。夫一吸一呼，是為一息；一息之間，分陰陽。呼而明為陽，吸而晦為陰。七竅之呼，七日也；七竅之吸，七夜也。金母功行，天機不動，神疑目定，脉住心停，故云七日七夜。諸天日月星宿、璇璣玉衡、一時停輪，息不出入，即神鳳靜默，炁無升降，為山海藏雲。妄緣俱淨，猶天无浮翳，六根大定，曰四炁朗清。道用至此，乃見性命混融之妙矣。一國地土。世法即浮黎土；道用則一身也。人以身為國，以精為民，以炁為主，以神為帥。山川林木，具在身中。真靜湛然，是即緬平一等，无復高下矣。性如玉之瑩潔，何異色之有哉！《內義》 曰：土，性情也。性虛化而生神，存於室中，曰戊土。炁感激而有情，攝於釜內，曰己土，戊己既交之後，神怡炁寂，性復情冥，如色之碧炁瑕，如玉之真不雜，故曰土皆作碧玉、無有異色也。心目內觀真炁，三魂歸體、七魄歸真，心君一寧，萬神聽命，故云眾真侍座。此皆道用之有為。若以世法義釋，則天尊威力感化天神地衹、日月星宿、隨機赴感，景象如此也。頌曰：碧落空歌最妙音，大浮黎土向坤尋。流精洞煥神風靜，湛寂微陽鍊五陰。
　　元始天尊玄座浮空五色師子之上，說經一遍，諸天大聖，同時稱善。是時一國男女聾病，耳皆開聰。說經二遍，盲者目明。說經三遍，喑者能言。說經四遍，跛痾積逮，皆能起行。說經五遍，久病痼疾，一時復形。說經六遍，髮白返黑，齒落更生。說經七遍，老者反壯，少者皆強。說經八遍，婦人懷妊，鳥獸含胎，已生未生，皆得生成。說經九遍，地藏發泄，金玉露形。說經十遍，枯骨更生，皆起成人。是時一國是男是女，莫不傾心，皆受護度，咸得長生。
　　上陽子曰：以道用言，元始天尊，元神也。紫清白真人云：此神即非思慮神，可與元始相比肩是也。《內義》曰：玄座，神室也；空浮，法身也。五色乃妙化之炁，師子即心知。元神在室，運心攝炁，法身虛寂，心知明妙。神之御炁，心以象師，得非天尊道相乎？又豈非我之真性乎？則玄座空浮，乃湛寂真靜而又常應常靜。人之最難降者，心也，性也。經云：人神好清而心擾之，心好靜而欲牽之。神即真性，心靜而神自清。入室之工，降心如降猛獸。前哲以鉛汞而比龍虎者，謂其難制伏也。純陽云：溫溫鉛鼎，光透廉幃。造化爭馳，虎龍交媾，進火工夫牛斗危，况師子為百獸之王，空浮而坐于其上，稍有怠慢，亦危之甚。東海青元真人曰：必先降伏而座其上，猶虛其心，外其形，道斯能應，始為超脫之本。說經一遍，諸天大聖同時稱善。夫修玄一至真靈寶大還丹之士，萬聖敬護，諸天所崇，魔王保迎，鬼神欽仰，况得預經座，豈不稱善。以道用言，則行道一遍，身中之神，皆得快暢也。一國男女，聾病耳皆開聰，二遍盲者目明，三遍喑者能言，此以世法觀之似淺，若以道用曉之，其理最切。何以故？一切常人不能靜聽養炁，收視存神，故耳為聲所惑，目為色所亂，口為味所役，久而不悟，終亦必盲聾喑啞至矣。《老子》曰：五音令人耳聾，五色令人目盲者是也。大修行人聽於无聲，久而愈聰，視於无形，久而愈明。口不雜味，久而愈爽。况入室之際，我之五官，當云何而恐懼戒饉哉。魏真人曰：耳目口三寶，閉塞勿發通；真人濳深淵，浮游守規中者，此也。四遍，跛痾積逮，皆能起行。比世人不知修道，如跛者不能行。痾者，纏也，積習也，之及也。以其下愚，纏於俗染，積習所及，故爾。今言能起行者，能起志而修行也。五遍，久病痼疾，一時復形。世有信道之士，心多不堅。不信道之人，其懷不信之心，反堅如金石；百計不能回其心，使之信道。此為久病痼疾。忽然一旦信道，行之不疑，是謂一時復形。說者，有以坎為耳而開聰，離為目而目明。又有以震驚為開聰，離麗為目明，何不超脫。夫經之流世，實存道爾。非真履的踐之器識，奚可以語是哉。六遍，髮白反黑，齒落更生。血盛則髮益，精裕則齒堅。七遍，老者反壯，少者皆強。若先天玄一之炁復，則老者反嬰而反壯矣。若至真之炁全，則少者皆強矣。《老子》曰：比於赤子，骨弱筋柔而握固，未知牝牡之合而□作。豈非少者皆強之義！八遍，婦人懷妊，鳥獸含胎，已生未生，皆得生成。說經九遍，地藏發泄，金玉露形。說經十遍，枯骨更生，皆起成人。此道用與世法兩存。世法則依經云，云不叉復贅。道用則修金液還丹之士，未得先天一炁，則一身皆陰。若離中虛，豈不謂之婦人乎？紫陽真人曰：日居離位，飜為女坎配蟾官却是男者，此也。既得金液婦鼎，上下則守以朱雀玄武，左右則守以白虎青龍，豈非鳥獸含胎乎？皆得生成者，金鼎之胎完炁足。地藏發泄、金玉露形者，形神俱妙。枯骨更生、皆起成人者，真人出現，身外有身，千百億化也。《內義》曰：鳥獸含胎者，砂含汞質，象類懷胎。汞遇鉛而凝結，炁遇形而混合；已結之炁，日益壯盛；發生之炁，又復混凝，不隨物散，長養聖胎，故曰已生未生，皆得生成。又九遍者，地四生金，天九成之。還西兌方為金，乃坤兌合而金成於土。蓋鉛歸土釜而成寶也。《參同契》曰：金來歸性初，乃得稱還丹。所謂一炁還元也。夫天一生水，始因空炁金胎而生，未見金質。地四生金，猶為化機，至此則還元復性，居於中官，是為丹體而有玄象。中宮，土也。土為地，金母居其中，故曰地藏發泄，金玉露形。漢天師序《金液神丹經》云：神仙之趣，要妙之言，无理之至理，不然之大然。已具載於淵宗，非一毫之所宣。太上亦復暢此沖虛妙道者也。是時一國是男是女，莫不傾心。一國乃一身，男女即陰陽。傾心者，以類相感，猶言先天之炁，與後天氣合而成丹，功圓炁足，故云皆受護度，咸得長生。如上所釋，皆屬道用。若從世法，不釋已詳頌。曰：玄座空浮五色師，盲聾喑跛病皆離。地藏泄時金玉露，飛空奪得錦標兒。
　　道言：是時元始天尊說經一遍，東方无極无量品至真大神、无鞅之眾，浮空而至。說經二遍，南方无極无量品至真大神、无鞅之眾，浮空而至。說經三遍，西方无極无量品至真大神、无鞅之眾，浮空而至。說經四遍，北方无極无量品至真大神、无鞅之眾，浮空而至。說經五遍，東北无極无量品至真大神、元鞅之眾，浮空而至。說經六遍，東南无極无量品至真大神、无鞅之眾，浮空而至。說經七遍，西南无極无量品至真大神、无鞅之眾，浮空而至。說經八遍，西北无極无量品至真大神、无鞅之眾，浮空而至。說經九遍，上方无極无量品至真大神、无鞅之眾，浮空而至。說經十遍，下方无極无量品至真大神、元鞅之眾，浮空而至。十遍周竟，十方无極天真大神，一時同至。一國男女，傾心歸仰，來者有如細雨密霧，无鞅之眾，連國一半，土皆偏陷，非可禁止。於是元始懸一寶珠，大如黍米，在空玄之中，去地五丈。元始登引天真大神，上聖高尊，妙行真人，十方元極至真大神，无鞅數眾，俱入寶珠之中。天人仰看，唯見勃勃從珠口中入。既入珠口，不知所在。國人廓散，地還平正，无復歌陷。元始既於寶珠之內，說經都竟，眾真監度，以授於我。當此之時，喜慶難言。法事精悉，諸天復位。欻炊之間，寂无遺響。是時天人遇值經法，普得濟度，全其本年，无有中傷。傾土歸仰，咸行善心，不殺不害，不嫉不妬，不淫不盜，不貪不欲，不憎不。言无華綺，口无惡聲，齊同慈愛，異骨成親。國安民豐，欣樂太平。經始出教一國，以道預有至心，宗奉禮敬，皆得度世。
　　上陽子曰：此道用與世法兩存。世法則天尊說經，感召十方无極眾真。東方梵監須延天等震宮卯位，是无鞅眾。南方鬱單无量天等離宮午位，西方靈化梵輔天等兌宮酉位，北方洞元化應聲天等坎宮子位；東北高虛清明天等艮宮寅方，東南波羅尼密不驕樂天等巽宮巳方，西南寂然兜術天等坤宮申方，西北上上禪善无量壽天等乾宮亥方，上方九霄上清玉真三十六天等，下方无色界、色界、欲界三十二天等以至三元九地无鞅之眾，俱會始青天浮黎土，聽元始天尊說經也。十者，極數而言。以道用，則十者是天地生成之數，戊己二土合而成十，天地合而萬物交，陰陽合而萬物生，鉛汞合而金丹成。當探藥之時，簇三千六百之正炁，回七十二候之要津，分三百八十四爻，聚五星二十八宿；鼓二十四炁之陽火，行六十四卦之陰符；三魂衛形，七魄歸體，身中萬二千神，一時聽命，是為十方无鞅之眾，浮空而來，一時同至。男女傾心歸仰，是陰陽二炁混合。細雨密霧，乃真炁薰蒸。《參同契》曰：金砂入五內，霧散若風雨。土皆偏陷，土即戊己二土，戊己是玄牝之門。采藥之際，龍爭虎鬥，金木間隔，一失防遏，必致走喪。蓋得之在我則彼失，我失則彼得。故云偏陷。當是時也，唯至聖神人練己純熟，方能禁止其偏陷之失。寶珠如黍之小，容眾真勃勃而入。以世法見，豈不神通？道用視之，无黍米大。元始懸一寶珠大如黍米，在空玄之中，去地五丈此明道用。寶珠空玄，神與道合，去地五丈，地皆言土土即戊己，金丹從戊己而結，既已結丹，離而去之。戊土，已隔西天，己土尚離五丈，此須口傳，不可顯露。回視五丈之下，皆五濁惡世矣。說者以寶珠去地五丈，比心去脾五寸為喻，是最愚謬。或以寶珠為性，五丈為五行之數；或以丹田到玄關為說，豈知祖炁成化胎仙之妙。元始登引眾真俱入寶珠，元神一定，萬神總歸，契虛合无，升玄入妙。青元真人曰：道之微妙，本於虛无。天真之身，豈有容礙。不免同時混殽，所以懸珠應變，示无形者還於无物。登者起而舉行，引者指示化導，天人仰看成真得道者，隨入珠口，若天人有累，未可偕行。既入珠口，不知所在。此皆元始示現神化金丹之道，從无入有，以有歸无；混合百神於一心，斂藏萬有於一息，則天人異見，豈得而知珠內妙化哉。說經都竟，眾真監度以授於我。紫陽真人云：白虎首經至寶，華池神水真金。又云：相吞相啗卻相親，始覺男兄有孕諦。觀此語，豈非說經都竟乎，又豈非以授於我乎？當此之時，喜慶難言。情性兩下圓明，今日欣慶受度。法事粗悉，諸天復位。法事者，有為之事。經云：上義為之而有以為。《大藏般若》云：丹成之後，委之而去，則諸天復位，其理可見。諸天既已復位，則達磨亦入少林冷座。這般指出了，諸學仙子寧不為之慶快！倏欻之間，寂无遺響。倏鐔，言至疾也。凡息為略，一略有五倏欻。一倏欻間，不容眨眼，此世法之言。爾若道用，則倏欻之間四字，莫容易看過。一字須要惺惺始得。夫煉金液大丹，其事最疾，故丹經以年中取月，月中取日，日中取時，時中取候，候中取刻，蓋攢七十二候於一日，則一時分為六候。煉丹之頃，不用二侯，猶一時不要半箇時，已得還丹也。故須菩提問世尊云：是事疾否？世尊云：是事甚疾。而遺響之義尤須詳明。這箇寂字，受用不盡。是時天人遇值經法，普得濟度；此當作道用釋。天人當分兩，說經法亦是兩義。何以故？蓋有材者施村，法者施法。又有藥者施丹。聞經者施法，是以經法兩明，法材雙扣。皆云兩者，謂之天人，謂之經法，則天人全乾坤之體，經法全大丹之用。各全其本年而咸无中傷。《內義》曰：得之者，知其神而愛之，明其炁而寶之，方謂之全。傾土歸仰，咸行善心，不殺不害者，當以世法釋。人无有不善，皆因物慾所蔽，昧其本來，是以惡日長而善日消也。今者得遇經法，則皆回光返照，返本還元，而行其本來之善心矣。《書》云：聞其聲；不忍食其肉。夫念想見聞皆謂之殺，折傷一切曰害，毀人良能曰嫉，恨彼富貴曰妬，不絕妄想曰淫，取於非義曰盜，好愛无厭曰貪，見物起念曰欲，謗毀勝己曰憎，疑忌正直曰，虛言詐誕曰華綺，語不規檢曰惡聲。十惡之業，唯淫慾為諸業之首。修行之士，先當屏絕。長春真人對太祖皇帝，且以慾為第一戒。《太微靈書》以慾為十敗之首。修行之法无他，但能真實絕慾，餘皆易事耳。世以絕慾為甚難者，此乃愚癡之見，却不知其法甚易，但人自未試也。試者，即煉己之事。初學之士，試於无人之境，獨行獨外，仍戒飲酒，日則以丹經常翫，夜則以清淨存心。眼前既无境亂，內則妄念悉除。稍有魔障，愈堅其心。外則不令飢渴，內則常加滋補，如此半年一載，待其精炁內固，則自不思慾矣。若慾念未除，是精尚不全，更當固之。《丹經》云：神全者不思睡，炁全者不思食，精全者不思慾，直至言也。精既全，又能長保長守，方可以煉還丹。人試行之，即見其效。蓋无人境處，習煉己者，謂之小隱；小隱若定，方可大隱市塵。儻外絕境而內念不除，見境即動，此非真履實踐，皆言清行濁，總為地獄種矣。夫絕慾之士，上聖每加陰護，鬼神暗中欽仰，丹道自然成真。昔紫虛元君與茅真君校勘天下真仙得失之事，其中頓落者四十七人，復上者纔二人。勘其慾心未絕故也。慾罪若無，十業俱弭，齊同慈愛，物我兼容，異骨成親，自利利他，國安民豐，欣樂太平。國，身也。民，身中之精炁也。普老君授干吉《太平之要》曰：夫，人天付之神，地付之精，中和付之炁。人能寶精去慾、固炁愛神，內則身得長生，外則國致太平。况有諸內叉形於外，了性則身清淨，了命則丹圓成。內則性命雙修，外則善行彰著福國安民而欣樂太平矣。經始出教，一國以道，預有志心，宗奉禮敬，皆得度世。《內義》曰：人稟道炁而生，是心寧无有乎？蓋由耽著幻妄，迷昧昏蒙，一遇經法，此心復明。謂如今之指出丹體，乃本來之物，非昔無而今有，雖得之於聞道之後，實先有於聞道之前，故,曰預有志心。青元真人曰：宗奉此經，以求濟度。禮者，禮事此經，如父如母，如師如長，畏愛之間，惟恐慢易。敬者，敬重此經。如金如寶如珠如玉，愛惜不捨，惟恐失之。既盡四心，皆獲度世而長生矣。頌曰：寶珠如黍在空懸，上聖高尊總現前。珠口且容无鞅眾，方知經力妙玄玄。
　　道言：元始天尊說經中所言，並是諸天上帝內名隱韻之音，亦是魔王內諱，百靈之隱名也。非世之常辭。上聖已成真人，通玄究微，能悉其章，誦之十過，諸天遙唱，萬帝設禮。河海靜默，山嶽藏雲，日月停景，璇璣不行；群魔束形，鬼精滅爽，迴屍起死，白骨成人。至學之士誦之十過，則五帝侍衛，三界稽首，魔精喪眼，鬼妖滅爽，濟度垂死，絕而得生。所以爾者，學士穢炁未消，體未洞真，召制十方，威未制天政，德可服御地祇，束縛魔靈，但却死而已，不能更生。輕誦此章，身則被殃。供養尊禮，門戶興隆。世世昌熾，與善因緣。萬灾不干，神明護門。斯經尊妙，獨步玉京。度人无量，為萬道之宗。巍巍大梵，德難可勝。
　　上陽子曰：天尊說經中所言，以世法釋。三十二天帝諱即諸天上帝內名隱韻。如青天魔王巴元醜伯等即魔王內諱。无英公子、桃康、合延之類，即百靈隱名。青元真人曰：夫靈寶為道炁之祖，度人為萬法之先。元始含蘊妙道，出法度入，流散文言，制成音律，非下七文章乏比。中下之仙不可盻其篇目，惟上聖真人深造道妙，始能通亥究微，以道用譯是經，即還丹也。《老子》曰：名可名，非常名。經中所言上帝內名隱韻之音者，太乙真人《破迷歌》云：如有却是道，太乙含真炁。太乙豈非內名乎？先哲云：乾坤之內，宇宙之間，中有一寶，祕在形山。此即隱韻之音。正陽真人曰：生我之門死我戶。此即魔王內諱。伯陽真人曰：真人濳深淵。佛祖曰：坐上有一无位真人。此卻百靈之隱名。如上皆至玄甚，微非上聖之士躬親踐履，修行成真得道，常人烏能通達而究竟哉。通、究、悉三字之義，奚可略而不詳！通者，通其經意；究者，究其丹道；悉者，悉其火候。只此三事一理，就中多夕玄微。且如《丹經》所言藥之內名者。日魂月魄，庚虎甲龍，水銀朱砂，紅鉛黑錫，黃芽白雪，姹女嬰兒，金液流珠，華池神水，交梨火棗，鳳髓龜精，此皆藥之內名。又如乾坤鼎器，坎離匡廓，玄關一竅，太乙神爐，神室黃房，混元丹鼎，懸胎偃月，金鼎玉爐，此皆鼎器之隱諱。又如陰陽火候，太易子癸，復震屯蒙，母隱子胎，刀圭媒聘，攢簇時節，情性主賓，白黑雌雄，朔望弦炁，顛倒浮沉，抽添沐浴，烹煉溫養，斤兩爻符，脫胎換鼎，此皆火侯之隱名。又如恍惚窈冥，先天太極，初三成震，月現庚申，西南得朋，首經至寶，文武逆順，至日閉關，擘裂鴻濛，鑿開混沌，建立鄞鄂，剏造鼎爐，以有入无，流戊就己，防危社險，復命歸根，龜息踵音，千百億化，此皆還丹隱韻之音，無非玄一祖炁之妙。學者必須明師通玄究微，精達深曉一是請上聖方能悉其章也。誦之十過者，言還丹之成功，道高德隆之喻。若其庸人不明說經之義，直以念誦十過而妄希求諸天遙唱，萬帝設禮，如經所言者，必无是理。若修還丹功成道備，則其靈應豈止如是哉。《內義》曰：萬帝設禮者，莊子所謂澹然无極，而眾美從之。天地之德，聖人之道者也。河海比愛河苦海也。人心被妄幻所有，則愛從情出，苦從識至。若修金丹，要德合天地，道同聖真，則愛河靜息而苦海淵默矣。山嶽藏雲。《黃庭經》曰：五嶽之雲炁彭亨。即五藏雲炁，真人之息深，深則五藏炁盈如山嶽之藏雲也。日月，兩目也。景，光也。神也。真人神不外馳，目雖視物而凝然不動，故曰停景。璇璣，斗極也。人心象之極者，旋而不移，視而察之，乃若不動。真人者，任其自然，心須應物而湛然常寂，故曰不行。群魔紛紜，萬緒惑亂，我心既任其自然，則應之若无事。故曰束形。鬼精，三尸也。三屍不去，道必難成；能體純素，三屍自絕。故云滅爽。迴屍起死，白骨成人。丹成之士，非特獨善其身，更宜推功及物，濟死度生。《淨明經》云：吾丹既成，變化自在；所不足者，上帝之詔未至，於是積功以期真命焉。吴真君猛起于慶於已亡，豈非迴屍起死乎，至學之士勤苦精進，无退轉也。五帝，五藏之神；肝魂，肺魄，心神，腎精，脾意。此五者，若人恬澹則神定魂清，意安魄寧，精不走失。若人躁競則神疲魂濁，意亂魄散，精遂潰耗。夫人非不欲安而壽，而日應酬，神稍疲倦，則三屍九蟲作我蟊賊，是以丹田之真為其所擾。精進之士，必屍蟲消絕；五藏之神，各安其職，故曰侍衛也。三界，三屍也。乃人身三部陰濁昏邪之炁，屬三徒之界。上屍彭踞居人頭，中屍彭躓居人腸，下屍彭蹻居人足。凡人嗜慾貪淫，種種不善，皆屍鬼所使。庚申等日則詣天曹言人罪過，毫髮不遺。欲人速死，彼則欣躍。葛稚川曰：子能絕三彭之仇乎。古仙詩曰：窮盡世間無限法，除非丹藥殺三屍。紫陽真人曰：由來庚甲申明令，殺盡三屍道可期。此乃銷惡成仁，化頑從善，被我制伏，護我修行，故曰稽首也。魔精喪眼，鬼妖滅爽。魔精有隻眼而形不可見，鬼妖有精爽而體不具。一切常人醉生夢死，皆為妖魔所害而反以為樂者，何也，六慾七情之未除故也。大修行人，七情俱忘，六根盡淨，則魔精喪其瞎眼，而變為慧眼，鬼妖滅其精爽，而化出神通。上根之器，精進堅固而行之· 者，雖垂死將絕，猶可延其生。况年壯而氣裕者乎！青元真人曰：萬緣紛起是內魔，灾苦所逼為外魔。內魔不絕是曰精，七情六慾是謂鬼。惱亂顛倒，障我道德。此所謂妖。至學之士，心无退轉，彼皆不得而為此妖魔之障矣。初學者雖无內想，然外境卒至，此心即亂，奚可煉丹。故經云：爾者學士穢氣未消也。淫慾之人，不能清淨自知，體有穢氣，若見修行之人，急當迴避，毋觸忤其真氣，以招殃禍。而初學之人，慾念不除，則體亦穢，氣不能洞達真道，又焉能召制十方，雖積小善寸功，未能臨制上天七政之辰。蓋金丹之士所行與天地合德，與日月合明，天罡所指，斗極居前也。若修丹未成則威未制天政，此名初仙；若未能修而積德重厚，此名地仙；其德止可伏御地衹也。束縛魔靈者，以其不明先天妙道，唯存想行符役驅神鬼，又常吸呼陰戶鬼氣，是名鬼仙。如上積行不倦，亦可延壽，故曰但却死而已，不能更生。此形體以久視長生，儻一旦不行，禍難即至也。知此道而不行，又輕與人妄論，是謂輕誦此章，身則被殃。《內義》曰：金丹之要，全在精勤調燮。精則必明，勤則必成。首則勤於釆取，次則戒於持盈。以俟鼎器圓成，藥物全備，則運符進火，添抽汞鉛，時晷相符，節候无爽，故得陰陽氣足，離坎珠圓，神化成真，長生久視。若乃情躁心怠，妄作謾為，緯侯相差，符節不應，則隆冬大暑，盛夏嚴霜，姹女逃亡，赤龍奔逸。神精既失，金液難求，氣索體贏，形衰身歿。
　　供養尊禮，虔心供養，日夕尊禮真仙聖師，而又修行篤敬，外則宅舍昌盛，內則身心安寧。動與吉會，神明護門。高象先日夕思真，不覺魂升玉京，上帝憐之，命西華太乙夫人指示金丹訣。其篇有曰：乾坤，陰陽之門戶。乾道男兮坤道女，時人不識真陰陽，茫茫天地尋龍虎。觀此則門戶宅合在吾身也。斯經尊妙，獨步玉京。《七籤經教部》云：夫三洞者，是一乘之妙旨，三景之玄言。了則上聖可登，悟則高真斯陟。龍章鳳篆，顯至理之良詮；玉簡金書，引還元之要術。况斯經為三洞之冠，故云獨步玉京。從古至今，仙真上聖未有不由是而修證者，萬法千門，靡不出此。巍巍蕩蕩，非可以名言思議。頌曰：內名隱諱不堪論，无位真人號獨尊。了得內名須受用，方知劫劫鎮長存。
　　道言：凡誦是經十過，諸天齊到，億曾萬祖，幽魂苦爽，皆即受度，上昇朱宮。格皆九年，受化更生，得為貴人。而好學至經，功滿德就，皆得神仙，飛升金闕，遊宴玉京也。上學之士，修誦是經，皆即受度，飛升南宮。世人受誦，則延壽長年，後皆得作尸解之道。魂神暫滅，不經地獄，即得返形，遊行太空。此經微妙，普度无窮，一切天人，莫不受慶。无量之福，生死蒙惠，上天所寶，不傳下世。至士齎金寶，效心盟天而傳，輕泄漏慢，殃及九祖。長役鬼官，侍經五帝，玉童玉女，各二十四人，營衛神文，保護受經者身。
　　上陽子曰：十過以成數，言經功圓成，諸天齊到。青元真人曰：、億曾萬祖，乃无始以來拾身受身所育父母，乃祖乃先，幽滯魂靈，久拘苦爽，悉獲受度，上升朱宮。南方丹天世界有南昌上宮，宮有朱陵之府，府有流火之庭，乃鍊化度仙之所。獲超升者，經由此宮，受三火大鍊鍛，鍊五濁穢形，以王眸之光鍊其氣質，以黃華之水灌蕩尸形，然後內孕靈真，隨其報化而遂更生。鍊度之格有三：上學三年受度，中智九年，下學二十四年。格皆九年者，總以中格言之，此世法釋也。若以道用，當求於身。十過者，則十月之理；諸天齊到者，萬神混歸元一。億曾萬祖，乃父母假合之物；幽魂苦爽，即有身之後昏濁之氣。皆即受度，上升朱宮。乃鍊化假合昏濁之氣，超入清淨光明之域，受化更生，得為貴人。謂融鍊假合濁之氣，俱化陽神，更生真氣，萬神為一神，萬氣為一氣，長養聖胎也。學士到此地位，已得神全氣足，延年長生；所謂仙者，尚未可言。而好學至經，功滿德就，皆得神仙。若進修內功，成就外行，方可言仙。內功者，火候脫胎，神化之道。外行者，濟人利物，如漢天師區別人鬼，葛仙翁濟度幽魂，許真君誅剪蛟妖是矣。經云：學者雖守道，不作功德，亦不能得道。若內丹成，積修外行，則功滿德就，飛昇金闕，遊宴玉京，真不虛也。上學之士，修誦是經，皆即受度，飛昇南宮。上學者，聞道勤行也。
　　《老子》曰：上士聞道，勤而行之。蓋勤則有功，即飛昇南宮也。世人受誦，則延壽長年，後皆得作尸解之道。世人，乃常俗之流。紫陽真人曰：大丹之法，至簡至易，雖愚昧小人得而行之，亦躋聖位。尸解有四種；一者兵解，若嵇康寄戮於市，淮南託刑于獄。二者文解，若次卿易質於履，長房假形於竹。三者水火解，若馮夷溺於大川，封子焚于大樹。四者坐解，視其已死而足不青，皮不皺，目光不毀，屈伸從人，名太陰鍊質，肉過百年不朽，更起成人。《真語》云：尸解仙不得御華蓋，乘龍登太極，但不死而已。故云魂神暫滅，不經地獄，即得返形，遊行太空也。說者，謂尸解者。曰瑩骨輕，精血不變，投其屍于名山大川，百年之後，化生珠玉也。此經微妙，普度無窮，一切天人，莫不受慶。以道用釋，此經即至寶也，即金液也。微妙，即白虎也，即兩七也。崔真人《入藥鏡》兩七聚輔翼。人以此經微妙之功，順則生物，逆則成丹。廣濟有情，普度無窮矣。一切天人，大修行者，以天人分兩義，猶金丹分龍虎二物，莫不受慶。天人以法藥兼施，故皆受慶。經功圓滿，丹道成真，豈特身被長生之恩，偕祖彌蒙超升之惠。上天所寶，不傳下世。此從世法釋。青元真人曰：上真朝奏，必嘯詠此篇。天實寶愛，不傳下世。因後聖君堅請以保甲申洪灾，所以聖聖相傳，不及凡俗。唯至士齎金寶效信，質心盟告諸天，方可傳授。何則？人之愛者，唯金寶。金為堅剛之物，太上設此，使人拾己所愛，破慳恡心，以此捨心回向，表其心誠，堅如金石。若輕泄妄傳，殃及九祖矣。侍經五帝，玉童、玉女各二十四人，此道用釋。經者，祖氣也。五帝妙化五行之氣，童女二十四人，是合內外二景，真神真氣，營衛丹體，保護受經，圓成大丹也。昔許旌陽鍊還丹，乃感上帝，遣五仙童女持劍而下旌陽，日與之戲劍，後乃成道，豈非保護受經者身乎！煩曰：上天所寶不輕傳，若得親傳可上天。金寶效心何所貴，此經微妙福無邊。
　　道言：正月長齋，誦詠是經，為上世亡魂斷地逮役，度上南宮。七月長齋，誦詠是經，身得神仙，諸天書名；黃籙白簡，削死上生。十月長齋，誦詠是經，為國王帝主、君臣父子、安鎮國祚，保天長存，世世不絕，常為人君；安鎮其方，民稱太平。八節之日，誦詠是經，得為九宮真人。本命之日，誦詠是經，魂神澄正，萬氣長存，不經苦惱，身有光明，三界侍衛，五帝司迎，萬神朝禮，名書上天，功滿德就，飛升上清。
　　上陽子曰：如世法，則正月長齋，誦詠是經。正月為一歲之始，四孟之首，乃天官上元大慶之月。精思不替曰長，守心戒慎曰齊，是謂正月長齋。口念聲揚曰誦，行坐長吟曰詠，是為誦詠是經。青元真人曰：正月為四始之首，天地通泰，萬物更生之時。乘天官考校之格，長齋誦經，度上世亡魂，斷絕地司連逮之苦，度上南宮也。道用則為進火之月、採藥之時，皆為身中修行下工之旨。《內義》曰：正月屬寅？修丹採藥，以寅申為起伏之候。寅乃陽起之侯，欲於甲時行功，則於寅時先守，以至甲時施用。長齋者，清心也。誦經者，攝炁也。清心攝炁，是為採藥。上世亡魂，乃身中積陰之炁。陽炁雖從子上發生，一陽在五陰之下，至於寅時，猶陰陽相干，陰上陽下，鬱而未暢故，日逮役。至于甲時，以法薰蒸，陽氣奮發上騰，入于離宮，得不謂之斷地逮役，度上南宮乎！蓋經中所言朱宮，或言南昌上宮，或言朱陵，或言南宮者，皆離宮也。離又以坎為應，故張真人曰：取將坎位中心實，點化離宮腹內陰是也。七月長齋，誦詠是經，身得神仙。七月屬申，乃陽伏之候。欲於庚時行功，則於申時先守，至於庚時運汞投鉛，鼎中成寶，亦名採藥，亦鑄鼎器，陽氣日盛，陰氣日消。所謂純陰，鬼也。純陽，仙也。陽氣既壯，即得仙之漸，功滿氣足，神化脫胎，真人出現，故曰身得神仙。得道之士酆岱落其死籍，移注仙籍膺圖受籙，乃獲上昇，故曰諸天書名黃籙白簡，削死上生也。十月長齋，誦詠是經。《內義》曰：採藥足備鑄鼎圓成，預先十月入室，調和神氣。去冬至十五日為始，饉存神於腎間，謂之築固靈根。使根源本始，神氣俱生。身，猶國也。神為身之主，氣為神之臣。神滿氣盈，百骸俱理，丹成質蛻，久視長生；骨肉同飛，形神俱妙，一如經之謂矣。八節之日，誦詠是經，得為九宮真人。八節，八卦也。入室運符進火，以冬至日子時為首起火，神存在腎。陽火運行，其神隨逐而進。腎中，根也。神室，帶也。自根至帶，根帶相運，結胎成果。一舉三時。自子至丑，自丑至寅，金火逼逐，歸還神室，金丹漸結。應冬至立春，節屬坎艮卦，至卯時沐浴，辰時進火，至巳，金火逼逐，還至髓海。應春分、立夏節，屬震巽卦，陽火至極，午時運符，至未至申，金水推運，從雙關鵲橋入室，包固玄珠。應夏至立秋，節屬離坤卦，至酉沐浴，戌亥運符，真氣歸源，一陽來復。應秋分立冬，節屬兌乾卦，周而復始，循環不已，蓋促一年之功，於一日之內，以應八節。几此運用陽火陰符，皆歸中宮，長養聖胎。十月氣足寶鼎功成，脫胎神化，是為真人。夫八卦環列，外實中虛，丹體居中。《易》曰：八卦成列，象在其中。此其所以為九宮真人也。又世法釋八節之日，是太乙司命領諸官吏，紀錄世人罪福功過，有功則舉，有過則罰。其日誦經，乘保舉之格，為九宮真人。本命之日，誦詠是經，魂神澄正，萬氣長存。人身三魂，一魂居直，本屬宿官；一魂居地府，一魂居形內，七魄常在身。七魄使人昏淫，三魂喜人為善。遇本命日，魂神降體就尸，合同循環，歸降不絕，則生人安隱，灾病不生。本日清淨身即得魂與魄合。魂屬陽，魄為陰。陰陽相和，道氣內降，命根堅固，身體清安。若以酒色昏亂形體，魂歸一見，去身七步之遠，取合不能，穢惡衝射，魂乃復去。七魄因魂不能來合，則其陰氣愈盛，鼓舞得志，肆情恣慾矣。若三度昏亂，魂不得合魄者，則陽表陰旺，七魄與陰鬼交通，但思淫亂。夫七魄各有名，曰尸狗、伏尸、雀陰、吞賊、飛毒、除穢、臭肺。尸狗主貪，伏尸主食，雀陰主淫，吞賊主偷，飛毒妄想，除穢敗善，臭肺主一切煩惱，以其不善，故名亦惡。人但念頭不正，即便引入邪道，耽滯酒色，游夢眾惡，污濁穢行，迷亂多睡，耗精疲神，喪氣多病，惱亂至死，彼却紓快。若於本命之日，精心行善，誦經行道，每每不倦，有進無退，善功徹天，則如經之應感，功滿德就，則飛昇也。許真君《靈寶淨明度人經法》有十毋忘。其中最切者毋忘剛潔。謂人剛則有守，不行淫邪；潔則戒行，不貪飲食。不淫則不損身不精神，戒食則不殺物之性命。故夫飲酒好色而誦經論道者，其罪最重。此皆世法釋也。若言道用，尤有妙理。夫本命之日，是探藥入室之日，是還元返本之日，是歸根復命之日。故一年之內，止有此日，此日之中，唯在一時；一時之間，只用二刻；是攢族之法也。攢七十二候於一日，簇三萬六千正氣於一時，比一時得六候，止用二候誦經鍊丹，則一時中尚餘四候，別有妙用，須在心傳，此為本命之日也。彭真人曰：初則全無形質，一如鴻濛混沌之中，既經起火運符，便應元年滋產，此為本命之日，受氣之初。《參同契》曰：冠婚氣相紐，元年乃芽滋。《內義》曰：若火侯畢行，脫胎神化之道。聖胎存於髓海之中，以周星六十日為期；本命一周以合周星之數，忽然如霹靂之聲，天門裂開，聖胎脫出，凡蛻為仙，長生不死，魔王保舉，諸天奉迎，功備德隆，飛騰可待。李昌齡曰：功者，日用之謂；德者，日新之謂。苟能閔閔然如農夫之望歲，汲汲然如商賈之營財，今日積德，明日累功，所謂地仙三百善，行之只在一年；天仙一千三百善，行之只在四年。第人雖行，多至中廢，為心不堅故也。紫虛元君曰：傅先生少好道，入焦山石室七年，忽遇太極真人授以木鑽，使穿一磐石。戒曰：石透，吾當度汝。石厚五尺餘，傅穿之不息，積四十七年，石忽穿透，太極真人果來度之。此心堅之至，况誦經行道而精進者乎！頌曰：三月長齋誦是經，諸天上聖為書名。人知本命詠經日，日用之間顛倒行。
　　道言：行道之日，皆當香湯沐浴，齋戒入室，東向叩齒三十二通，上聞三十二天，心拜三十二過。閉目靜思，身坐青黃白三色雲氣之中，內外蓊冥，有青龍、白虎、朱雀、玄武、師子、白鶴羅列左右，日月照明，洞煥室內，項生圓象，光映十方，如此分明。密呪曰：
　　貪羅鬱羅，符无蘇陀。太沖太極，陰心，不酒不色，更衣焚香，誦經習善，坐不睡眠，陽包和。出有入无，入生出死。鬼神莫測，變化自然。元始混炁，玄中之玄。上干有終，下洞大淵。誦之一遍，沉痾自痊。煉魂浴魄，真陽自全。齋戒禮誦，萬過飛仙。无上祕呪，受命綿綿。重宣心呪，貪羅洞明。玉清上極，梵炁氤氳。分靈布炁，降注付身。形神俱妙，與道合真。臣身得道，七祖飛昇。垂如金格，統攝萬靈。急急如元始玄都律令。
　　无上玄元太上道君，召出臣身中三五功曹、左右官使者、侍香金童，傳言玉女、五帝直符、直日香官，各三十二人，關啟所言。今日吉慶，長齋清堂，修行至經，无量度人，轉經受生，願所啟上徹，徑御无上三十二天元始上帝至尊几前。
　　畢，引炁三十二過，東向誦經。
　　上陽子曰：此經實修行之旨，示祖炁之真，所以直言行道之日而不曰誦經之日者，要知經即丹也，丹即道也，道即經也。非道則不出經，非經則不出丹，非丹則不成道。一定之理，更无別途。此當以道用與世法通釋。夫行道有二，有內行道，有外行道。今先指外行道，沐浴齋戒，嚴設壇墠，燒香誦經，步虛朝贊，為外行道。東海青元君曰：以五香水持呪洗身，此外沐浴大行梵炁，周回十方，以至中理五炁，混合百神，是內沐浴。齋者，非止禁茹葷穢，且先屏絕淫慾，然齊心可以防患，戒性可以消灾。入室者，入靖絕塵，身心專注，可與神靈交通。東向為長生之方，召集生炁，叩齒之法；左為天鐘，右為天磬，召仙靈也。中為天鼓朝奏上聖。心拜者，身形不動，專意存禮。閉目者，收視內觀，炁乃癡寂。青為玄一之炁，黃乃元一之炁，白乃始一之炁；三色之義，取法三清，坐而存之，神明自見。內景外境，蓊然冥合。次存青龍，自肝出，居左。白虎自肺出，居右；朱雀自心出，居前；玄武自腎出，居後。師子白鶴各以六數存之，自六腑而出，分左右。左目化為日輪，現紫赤之光九重；右目化為月輪，現黃白之光七重。與身相去三尺，光明煥爛，射入鼻中，通腦後，入金華宮，結成圓光，大如車輪，以前青、黃、白三色相間，是為九色圓象。以此光明，遍照十方，然後念前密呪。密者，不出聲也。呪畢，關告如前。關告畢，東向端坐，存所出身中四獸等神在前聽法聞經，然後出聲琅誦，不得雜想接談，間斷經法。如對君父，无少懈怠，務在感通徹天也。此乃外行道，皆世法之當然。若以內行道，則是道用。其事迥別，何以故？世人看經，只看過了不知經中是一大修行，教指人行此經中之道，故云行道之日，而不言看經之日。修煉內丹，則有入室下工，故云入室東向，而不言登壇。升堂者，皆修還丹之說。蓋經者，敬也。天尊說經，令下愚之人知所歸，敬則心向善，不作非為，存神養炁，可以无灾。若不沐浴齋戒，更衣入室而誦者，反招殃譴。若上士至人則行經中之道，故云行道之日。經即道、道即丹，修丹方有入室之事，故云入室東向。凡煉還丹先須煉己存心，故云沐浴。有道之士先絕慾想，故云齋戒。愚人不知此事，卻乃高聲念將遇去。何謂行道？曰修還丹也；何謂還丹？曰必須師指。故純陽真人曰：不因師指，此事難知。老君曰：吾非聖人，學而得之。故學丹必先求師，不可妄自猜說。既得師傳，先須煉己。何謂煉己？曰去慾念、養精炁。故純陽曰：先須煉己待時j 既能煉己，須結丹友以為外護。劉海蟾云：箇事非常事，尋人未得人。陳泥丸云：若无同志相規，覺時恐爐中火候非。既得其侶，先尋爐鼎。《悟真篇》云：先把乾坤為鼎器，次搏烏兔藥來烹。既得爐鼎，然後擇日。何謂擇日？紫陽真人曰：鉛遇癸生須急探。又曰：甘露降時天地合。即此是也。得其日，又得其時。已須行卦炁。故《悟真篇》曰：取將坎位中心實，點化離宮腹內陰。所以叩齒三十二，心拜三十二者，還六十四卦也。閉目靜思者，伯陽真人曰：耳目口三寶，閉塞勿發通。真人濳深淵，浮游守規中也。身坐青、黃、白三色雲炁之中者，我師緣督子曰：先天一炁，自虛无中來。青炁是汞，白炁是鉛，黃炁是土。以其汞鉛未合，藉土合之。《紫陽自序》云：追二炁於黃道，會三性於无官，攅簇五行，合和四象，龍吟虎嘯，夫唱婦隨，方知內外蓊冥，四獸羅列，日月照明，洞煥室內，項生圓象，如此分明。密呪者，大音希聲之謂。此之謂行道，此之謂誦經，此之謂內外二景。煉丹既就，然後關告，而身中魂魄皆化為神矣。頌曰：入室之功卻妄情，誦經行道早修行。傳言玉女先關啟，三十二天次第昇。
　　元始无量度人上品妙經註解卷上竟
　　太上洞玄靈寶元始无量度人上品妙經註解卷中
　　上陽子陳觀吾註
　　上陽子曰：經者，道也，敬也。道則尊之而行，敬則守之勿失。世知所敬者，三寶也。夫三寶，實妙道之宗，以道用釋，則曰身中三寶，以世法釋，則曰教中三寶。其身中三寶，有二事也。曰教中三寶，有二說也。今言教中三寶，曰道、經、師三寶。有今科、古科、三寶此二說也。道乃元始玄一之祖炁，以生天地人物，是為道寶。經乃玉晨道君演元始玄一之道，為萬世梯筏，是為經寶。師則老君降授張天師經籙，以傳世流教，是為師寶。教之源流，實遵天師，而亦有二說也。故教中以前三寶為今科，以後三寶為古科，而其號稱亦異。此世法化俗之說，若言道用，則是身中三寶；有二事也。元始玄一至真之精曰天寶，亦曰道寶；上清金液先天之炁曰靈寶，亦曰經寶；混元无極至真之神曰神寶，亦曰法寶。此身中之三寶，非此三寶，不能還丹，不能做佛，不能成仙。而《三寶大有金書》言天寶、靈寶、神寶，皆分炁而化，亦身中之三寶。若論還丹金液之道，則身中三寶又有二說。神炁精為內三寶，耳目口為外三寶。能尊其外三寶而不妄動，則內三寶方結還丹而成胎嬰也。故夫真文寶符、龍章鳳篆、玉笈金書、三洞奧典、三十六部萬八千篇，皆出於三寶中，曰經。所以經即丹也。即先天之一炁也。此《度人經》乃玉晨道君演元始之道，以授玄一真人，玄一授天真皇人，天真皇人依道君所傳，書而成文，以為經。故每章以道言置首，唯本章與玉曆二章不題道言，乃皇人直以元始之道而書之。然皆道君之所授。今人以有道言者為序，无道言者為經，非也。有誦二章而不誦前經者，尤非也。前標《太上洞玄靈寶无量度人上品妙經》者，皇人所標也。此則直標《元始无量度人上品妙經》者，道君所標也。然經之源流，所傳亦別，而諸經皆出於道君，故道君為經寶。經體道而行，道因經而用。若論金液還丹，則經先丹而行，丹後經而用。借經表丹，則曰先天无上靈寶九還金丹。假道說經，則曰《元始无量度人上品妙經》。頌曰：元始先天神炁精，玄功无量最神靈。度人度我須人度，上品丹方是妙經。
　　元始洞玄，靈寶本章，上品妙首，十迴度人，百魔隱韻，離合自然，混洞赤文，无无上真一元始祖劫，化生諸天，開明三景，是為天根。上无復祖，唯道為身；五文開廓，普植神靈。无文不光，无文不明，无文不立，无文不成，无文不度，无不生；是為大梵天中之天，鬱羅蕭臺，玉山上京。上極无上，大羅玉清。渺渺劫仞，若亡若存。三華離便，大有妙庭。金闕玉房，森羅淨霐。大行梵炁，周迴十方。中有度人，不死之神，中有南極長生之君，中有度世司馬大神，中有好生韓君丈人，中有南上司命司錄延壽益算度厄尊神，迴骸起死，无量度人。今日校錄。諸天臨軒。
　　上陽子曰：此章渾是道用。元始，太極未分，先天之祖炁。洞玄，三洞玄奧，萬法之真宗。靈寶本章，性也，有也，體也，命之應也，玄之根也。《老子》曰：有物混成，先天地生。是以能生物、生人也。上品妙首，命也，无也，用也，性之應也，牝之門也。紫陽真人曰：白虎首經至寶，華池神水真經，以其能生佛生仙也。迴者，復也，還也。在經則曰十迴度人，在丹則曰九還金丹。此經所以為三洞之冠者，在一度字也。求仙作佛，必先明度字，方能復此元陽真炁，以結還丹。百魔隱韻，身中六根入識、三魂七魄、三部八景、二十四神，未知行道之人，皆為其汨亂心君，引歸慾界，故曰百魔。今既修煉太丹，則百魔受制，更無惱試，離合自然。蓋還丹之道，雖曰有為，而非強為。一離一合，皆出造化之自然。《悟真篇》曰：二物會時情性合，五行全處虎龍蟠者，此也。混洞赤文，即本來之真性，不壞之元神。青元真人曰：元為萬物之根，立乎大象之首，運化而无窮。始為恍惚之初，在乎萬化之先，獨尊而變遷。洞玄，洞觀玄一，化度天人。靈寶，在天曰靈，在世曰寶。本章，具載修真合道之本。上品，獨得其玄，方便設教。妙首，眾妙之首，萬法之宗。天地虛妙而清，陰陽同妙而純，日月含妙而明，五行合妙而精，萬物盡妙而真。《內義》曰：上品妙首，金液還丹，无上妙道之冠。十迴度人，十月之功，度世為仙。百魔隱韻，丹之異名。離合自然，喻金木間隔，復能互並，水火相剋，復成既濟，自然而成造化。混洞赤文，萬物之本源，眾生之真性。一炁之祖，萬神所宗。《西升經》曰：虛无生自然，自然成大道。夫道者，元形元體，即先天一炁而化生萬物，為天地造化之本。修金丹者，體循造化以虛无自然。先天真一之炁，名曰空炁。金胎，生金母而作丹基。此炁，父母未交之前，與混沌同體，故曰混洞。父母媾精之後，此炁效然感附，謂之陽精。喻為銀礦，名曰元神，藏在坤官，故謂之性，即本來面目。未生之前，謂之陰金，已生之後，謂之陽鉛，是為五金之母。《參同契》曰：徑指天地之靈根，將為藥祖明示陰陽之聖母，用作丹基。天地混沌之先，此炁結而成玉字，故曰赤文。乃无上可上，至真妙道，故,曰无无上真也。元始祖劫化生諸天元炁，始炁於祖劫初，化分三炁而生三天，曰清微天、禹餘天、太赤天。三天之炁化分九炁，而生九天，曰始青天、青元天、始丹天、太丹天、始素天、大素天、始玄天、大玄天、青微天。九天梵炁化分而生九霄九天，曰大霄暉明流光素景天，青霄元真寶曜天，碧霄總生開靈傳道天，絳霄太平應化道主天，丹霄中極至妙變空天，玉霄皓元威德耀晶天，琅霄飛青元關傳濟天，紫霄合景雙闕化身天，神霄玉清妙景大有天。九霄梵炁化分下生九天，即生神九天。一、南方鬱單无量天；二、西北禪善无量壽天；三、東方梵監須延天；四、西南寂然兜術天；五、東南波羅尼密不驕樂天；六、北方洞元化應聲天；七、西方靈化梵輔天，八、東北高虛清明天；九、中央无想无結无愛天。又生大羅上清玉真三十六天，下生四種民天。種民天之下一百三十五萬八千里，生无色界四天；无色界之下三十六萬里，生色界一十八天；色界之內，有輕塵六天，細塵六天，麤塵六天。色界之下三十萬里，生欲界六天。欲界之下五百二十億萬里，化生五億諸天，八圓世界。四種民天之上，布日月星辰，主持萬物，故曰開明三景。人之生，亦類是也。父精母血，包于母腹，精血未凝，如珠似露，凝結之後，生形五瓣，頭與四肢；男子先生左腎，次右命門。女則反是，本性繼種於兩賢之間，妙化之炁自然生發，次則上生兩瞳神水，以至化生五臟六腑、九竅百脉、筋骨齒髮，炁足形金，脫胎而生。故老君曰：天地媾精，陰陽布化。一月為胞，精血凝也。二月為胎形兆胚也。三月陽神，為三魂，動以生也。四月陰靈為七魄，靜鎮形也。五月五行分五臟，以安神也。六月六律定六腑，用資靈也。七月七精開七竅，通光明也。八月八景神具，降真靈也。九月宮室羅布，以定精也。十月炁足，萬象成也。故神布炁滿，三萬六千關節，根源本始，一時生神。此為化生諸天，開明三景，是為天根。《本經》曰：夫道得三乃成，故三合成德。道不滿三，諸事不成。以內言之，則曰鉛、汞、砂，直指其物，則我真性並日用妙化、陰陽二炁合而成三。上无復祖，唯道為身。《老君化胡經》曰：道者，元炁虛无，天地從之，而生萬物，資之而形，皆祖炁之妙化。在道則曰金丹，故曰上无復祖，唯道為身也。五文開廓，普植神靈。在丹則一炁復而變造五行，五行具而成金胎；在經則玉字出而結為赤文，五文具而植神靈。五行者，鉛、汞，砂、銀、土。天一生水，坎中藏鉛；地二生火，離中產砂；天三生木，震龍主汞；地四生金，兌虎體銀；天五生土，中宮結丹。道非此不光，文非此不明，身非此不立，丹非此不成，炁非此不度，藥非此不生，是為大梵天中之天。大梵者，先天炁凝而五行大備。天中之天者，身中有身也。鬱羅蕭臺，腦際也。玉山上京，泥丸也。上極无上，泥丸之上大羅玉清太玄也。太玄內祕一機，名日月高奔，神化脫胎之要。《黃庭經》曰：高奔日月吾上道，乃見玉清虛无老。渺渺劫仞，至高至尊，若亡若存。即張真人云：視之不可見其形，及至呼之，又卻譍三華。離便頂顛，屬南。南本三數，頂為華蓋，又曰圓蓋。南屬離，離為午位。三華為金華、玉華、九華。內丹已結而頂有三華。大有妙庭，即上丹田，乃百關總會之穴。金闕玉房，日宮為金闕，左目也；月宮為玉房，右目也。森羅，星宿也。言日月星宿列布，而一身九竅霐澄。大行梵炁，即先天妙炁。周迴十方，言妙炁營衛，金胎神室，溫養大丹。如上皆道用略註。尚有至妙之妙，心傳方可。內景既露，外景須明。今復釋以世法，庶幾賢愚各具眼目也。混洞赤文，自混沌之炁結而成赤文，文字既出，而妙經行；妙經行，則祖炁具在人身，散分于物類之內，是曰无无上真之謂也。元始祖劫化生諸天。元始以道祖而鎮大劫，以祖炁而化生諸天，祖炁分三炁而隸大羅三清之界，故曰開明三景。要知此炁遇大劫而不壞，故曰是為天根。此炁即太極之始炁而生天生地、生五行、生人物已，故曰上无復祖。道之在人身，亦猶炁之在天地間，故曰唯道為身。赤丈立而五文開廓，經法行而普植神靈，世无經文，則不能光明，不能成立，不能自度。自生是經，為大梵，極品之音，天中之天，即三清大羅聖境。大者，覆蓋萬天；羅者，包羅三界。中有玉京山，周迴八萬里，下與崑崙對立。山有鬱羅蕭臺，臺有七寶城。上極无上，有玉清殿，又有三華離便之宮，大有妙庭，皆天尊宴息之所。金闕玉房，瑤池翠水，森森列布，皆憑梵炁周迴運轉，故得久而長存。此中有度人不死之神即元始分化之號。南極長生君，即朱陵大帝，治太微垣，司火煉之事。度世君主，陽九百六之變。司馬君主，滅邪卻試。好生君，即青華之別名，主詮校。韓君主，南昌品秩學人。司命司錄，主功過予奪，延壽益算，主增注年命。度厄尊神，主消平厄難，迴骸起死。君主升度死魂，飛尸登晨。今天尊說法，臨集帝軒，校圖檢錄，品度學人，如人身與玉京无異。金闕玉房，丹田泥九，冥然列布，若一身神炁充滿，則長生不死之神居其中，亦如玉京之梵炁周迴而无壞。頌曰：玉京山上鬱羅臺，上品經詮演十迴。普植神靈行梵黑，三華離便五爻開。
　　東方无極飛天神王長生大聖无量度人，南方无極飛天神王長生大聖无量度人，西方无極飛天神王長生大聖无量度人，北方无極飛天神王長生大聖无量度人，東北无極飛天神王長生大聖无量度人，東南无極飛天神王長生大聖无量度人，西南无極飛天神王長生大聖无量度人，西北无極飛天神王長生大聖无量度人，上方无極飛天神王長生大聖无量度人，下方无極飛天神王長生大聖无量度人，十方至真飛天神王長生度世无量大神，並乘飛雲，丹輿綠輦，羽蓋瓊輪，驂駕朱鳳，五色玄龍，建九色之節，十絕靈旛。前嘯九鳳齊唱，後吹八鸞同鳴。師子白鶴，嘯歌邕邕，五老啟途，群仙翼轅。億乘萬騎，浮空而來，傾光迴駕，監真度生。
　　上陽子曰：十方飛天大聖，皆元始道炁分形。東方諱總，南諱飛，西諱雲，北諱无鏡，東北諱梵，東南諱那郁，西南諱度仙，西北諱钁炁，上方諱瑛，下方諱落。一曰十方長生大聖，一曰十方救苦天尊。奉元始命，掌十方三界校量功德，開度无量，總括生死，陶鑄學人。藏經載八方諸天，皆有无極大千世界。東方无極諸天安大堂鄉大千納善世界，南方无極諸天宛黎城境大千棄賢世界，西方无極諸天福堂洲大千咸行世界，北方无極諸天鬱單野大千清靜世界，東北无極諸天福集都大千長安世界，東南无極諸天元福田大千用賢世界，西南无極諸天延福鄉大千仁靜世界，西北无極諸天福德野大千延賢世界，上方上清玉真三十六天玄都无極世界，下方黃曾三十二天八圓无極世界。无量大神，主監得道、長生、度世之事。青元真人曰：輿輩輪蓋，皆陽精之炁所成；鳳鶴龍鸞，乃陰精之炁所化。上聖之人，具真常之道，呼吸合散，隨意現前。陰陽炁諧，如歌似曲，皆炁所為，並非外物。人若還丹功成，陰魔亦化陽神，元氣一呼，萬神咸聽，五臟神靈，各隨方色自現。輿輦儀衛來迎，百骸眾神前導，後從升舉朝元，與此無異。五老啟途，東方青靈始老，姓關，諱開，字靈威仰；南方丹靈真老，姓洞浮，諱極炎，字赤熛弩；中央元靈元老，姓通班，諱元氏，字含樞紐；西方皓靈皇老，姓上金，諱昌開，字曜魄寶；北方五靈玄老，姓黑節，諱靈會，字隱侯局。十方大聖，道位高尊，乃感五老啟途而群仙翼轅，億乘萬騎，浮空而來，然皆法身之神。《丹經》有曰：神御炁，炁留形。傾光回駕，玉光飛雲，迴旋天尊之法座，領監眾真，較度君品。以丹言則傾光迴駕，乃坎離既濟，陰陽已交，真神化生，溫養胎室，故曰監真度生。頌曰：无極天真集藥宮，丹與緣輦御浮空。傾光回駕群仙慶，陽長陰消妙化功。
　　諸天丞相，南昌上宮，韓司主錄，監生大神，執籙把籍，齊到帝前。隨所應度，嚴校諸天。普告三界，无極神鄉，泉曲之府，北都羅酆，三官九署，十二河源。上解祖考，億劫種親，疾除罪簿，落滅惡根，不得拘留，逼合鬼群。元始符命，時刻昇遷，北都寒池，部衛形魂，制魔保舉，度品南宮。死魂受煉，仙化成人。生身受度，劫劫長存。隨劫輪轉，與天齊年。永度三塗五苦八難，超凌三界，逍遙上清。
　　上清之天，天帝玉真无色之境梵行。
　　上陽子曰：此道用、世法，兩事俱明。世法；諸天丞相。天天各有丞相，一云即大羅神公。南昌即丹天世界，上宮即朱陵火府。韓司宮中丈人，即司命也。主煉度文籍之事。主錄，乃天中宰協特宸主錄。勒籍之司監生，主生魂鑄魄也。太上說經，各持錄籍，齊到帝前。校其應受。度者，或宿名玄圖，骨相合仙，或修齊奉戒，功德積感，或敬奉三寶，善功徹天、或供養師寶，為三官所稱。名在諸天者，各為嚴行考校，據功量品，隨其高下，應受升度也。以道用，則執籙把籍，元始炁分而陰陽判，三才既立而文籍生。《內義》曰：顯諸仁，則為錄籍；藏諸用，則為陰陽。幽明无錄籍，功罪何所記；天地无陰陽，造化何由成；故帝前即中宮神室，帝之所御，四海輻凑，神之所舍，萬炁混凝；喻陰陽交會於中宮神室，故曰執籙把籍，齊到帝前。天尊說經，的非虛言，欲人行其道耳。修學之人且當改過遷善，守戒防淫，去詐息機，清心寡慾。嗟夫世人逐末忘本，賤命輕身，英雄豪傑者為功名所役，聰明特達者為進取所羇，衣食富足者為營計所籠，貧窮困乏者為口體所累。其有出塵之士，只樂逸豫，以為清淨无為是修行，誤矣。何能得陰陽交會於神室哉！隨所應度，金丹之道，要實工夫，隨功受報。十分工夫有十分受用，一或滅裂，其報亦滅裂。雖所修至密，所為莫知，然渺渺大羅之天，无不嚴校而紀錄者。普告三界，欲界、色界、无色界，亦天、地、水三界也。无極神鄉，十方无極世界，亦三界神庭，廟杜泉曲之府。北有大海，臟神靈，各隨方色自現。輿輦儀衛來迎，百骸眾神前導，後從升舉朝元，與此無異。五老啟途，東方青靈始老，姓關，諱開，字靈威仰；南方丹靈真老，姓洞浮，諱極炎，字赤熛弩；中央元靈元老，姓通班，諱元氏，字含樞紐；西方皓靈皇老，姓上金，諱昌開，字曜魄寶；北方五靈玄老，姓黑節，諱靈會，字隱侯局。十方大聖，道位高尊，乃感五老啟途而群仙翼轅，億乘萬騎，浮空而來，然皆法身之神。《丹經》有曰：神御炁，炁留形。傾光回駕，玉光飛雲，迴旋天尊之法座，領監眾真，較度君品。以丹言則傾光迴駕，乃坎離既濟，陰陽已交，真神化生，溫養胎室，故曰監真度生。頌曰：无極天真集藥宮，丹與緣輦御浮空。傾光回駕群仙慶，陽長陰消妙化功。
　　諸天丞相，南昌上宮，韓司主錄，監生大神，執籙把籍，齊到帝前。隨所應度，嚴校諸天。普告三界，无極神鄉，泉曲之府，北都羅酆，三官九署，十二河源。上解祖考，億劫種親，疾除罪簿，落滅惡根，不得拘留，逼合鬼群。元始符命，時刻昇遷，北都寒池，部衛形魂，制魔保舉，度品南宮。死魂受煉，仙化成人。生身受度，劫劫長存。隨劫輪轉，與天齊年。永度三塗五苦八難，超凌三界，逍遙上清。
　　上清之天，天帝玉真无色之境梵行。
　　上陽子曰：此道用、世法，兩事俱明。世法；諸天丞相。天天各有丞相，一云即大羅神公。南昌即丹天世界，上宮即朱陵火府。韓司宮中丈人，即司命也。主煉度文籍之事。主錄，乃天中宰協特宸主錄。勒籍之司監生，主生魂鑄魄也。太上說經，各持錄籍，齊到帝前。校其應受。度者，或宿名玄圖，骨相合仙，或修齊奉戒，功德積感，或敬奉三寶，善功徹天、或供養師寶，為三官所稱。名在諸天者，各為嚴行考校，據功量品，隨其高下，應受升度也。以道用，則執籙把籍，元始炁分而陰陽判，三才既立而文籍生。《內義》曰：顯諸仁，則為錄籍；藏諸用，則為陰陽。幽明无錄籍，功罪何所記；天地无陰陽，造化何由成；故帝前即中宮神室，帝之所御，四海輻凑，神之所舍，萬炁混凝；喻陰陽交會於中宮神室，故曰執籙把籍，齊到帝前。天尊說經，的非虛言，欲人行其道耳。修學之人且當改過遷善，守戒防淫，去詐息機，清心寡慾。嗟夫世人逐末忘本，賤命輕身，英雄豪傑者為功名所役，聰明特達者為進取所羇，衣食富足者為營計所籠，貧窮困乏者為口體所累。其有出塵之士，只樂逸豫，以為清淨无為是修行，誤矣。何能得陰陽交會於神室哉！隨所應度，金丹之道，要實工夫，隨功受報。十分工夫有十分受用，一或滅裂，其報亦滅裂。雖所修至密，所為莫知，然渺渺大羅之天，无不嚴校而紀錄者。普告三界，欲界、色界、无色界，亦天、地、水三界也。无極神鄉，十方无極世界，亦三界神庭，廟杜泉曲之府。北有大海，之弦炁也。命，妙也，鉛也，陰中之陽，虎之弦炁也。經云：常无欲以觀其妙，常有欲以觀其竅。故先哲云：書符不知竅，反被鬼神笑。《老子》曰：竅兮冥，其中有精；其精甚真；其中有信。此信即符信也。此為元始符命，其以元始真炁符合命門之祖炁。何哉？夫人之身，稟元始祖炁而生，至于盛壯，蹶趨於醉夢之場，而此炁奔失。若修行人，先煉陽中之陰，以留真汞，次煉陰中之陽，以求真鉛，一時刻中凝結成丹，則可覬升遷矣。北都，即性根，蕃生真汞。寒池，即命門，蕃生真鉛。當此鉛汞交姤，性命混融，直須把握一念，部衛形魂。若形全魂復，眿住炁停，還丹始結，故能制魔保舉，度品南宮。所謂枯槁形骸、將死之魂，受此鉛火煉度，得神仙妙化之道，以成真人矣。生身受度，天尊顯此一句，證出還丹之旨，蓋此經非只為死者言，乃修行人生身，受此真炁以度。且生身則陰陽可全，而造化可掬，學人能以有生之身，倒用五行，修此大丹以成高仙，則劫劫長存，隨劫輪轉，與天齊年，永度八難之苦，超欲界、色界、无色界，凌四種民天，而逍遙上清。薛幽棲曰：上清有三十六天，天帝皆道齊元始，位列玉清。故云玉真在无色之境之上，出造化之外，憑梵省炁而行，出入無間。非如三十二天在乎三界之內也。故曰梵行。頌曰：天帝玉真六六天，丹成道備與齊年。形神俱妙經功滿，劫劫長存位上仙。他本有以此天帝名諱作《元始靈書上篇》者，非也。殊不知《天公經》云：大羅天自有《靈書上篇》并觀覺鬱纜龍篆正文，在《靈書中篇》。前蜀本或置于下篇，亦非也。青元真人曰：當從《天公經》。是矣。
　　東方八天
　　元始積九陽梵炁以成。六天為欲界，二天為色界。天帝冕服皆青。
　　太皇黃曾天，
　　異號淨天，或稱睹史。色黃，次奎璧。人修十善功，凡一根淨者，生此天。釋云四天王天。
　　帝鬱鑑玉明。
　　正音開玄攝明。天帝內諱鬱繿，帝魔隱意玉明。四字祕天之紫極宮，主長生籙。
　　太明玉完天，
　　或稱勝妙天，色綠，次譬。人修二十善功，二根淨者，生此天。釋云忉利天。
　　帝須阿那田。
　　正音保玄道靈，天正內文須阿，隱音那田。四字祕天之紫房官，主度魂更生。
　　清明何童天，
　　異號光天，色黑，次室。人修四十善功，三根淨者，生此天。一作河童。釋云夜摩天。
　　帝元育齊京。
　　正音明生九真。天王隱諱元育，真人內文齊京。四字祕天之九晨宮，主布政教。
　　玄胎平育天，
　　異號梵天，或稱忉利。色赤，次危，人修六十善功，四根淨者生此天。釋云兜率陀天。
　　帝劉度內鮮。
　　正音飄翰默然。天帝隱名劉度內鮮。四字祕天之元景宮，主召魔舉仙。
　　元明文舉天，
　　或云化樂，色蒼，次虛。人修八十善功，五根淨者，生此天。釋云樂變化天。
　　帝醜法輪。
　　正音開生舒。天帝內文醜，異號法輪。三字祕天之廣寒宮，主通行元炁。
　　上明七曜摩夷天，
　　異號化樂，謂慾樂之極。色黑，次女。人修一百善功，六根淨者，生此天。釋云化化#2 自在天。
　　帝恬懀延。
　　正音延虛明，天帝內音恬懀，隱號延。三字祕天之大陰宮，主開度幽難。
　　虛无越衡天，
　　或云初梵，色碧，次牛。天人六根雖淨，尚拘色塵，乃升此天。釋云初禪梵眾天。
　　帝正定光。
　　正音鏡無翹，天帝內文正定光。三字祕矢之大玄宮，主无上道。
　　太極濛翳天，
　　或云上梵。色紫，次斗。天人一麤塵淨，升此天。亦號初禪天。釋云梵輔天。
　　帝曲育九昌。
　　正音阿難淨明。天王隱號曲育，總文九昌。四字祕天之玄都宮，主煉度朽骸。
　　南方八天
　　元始積三陽梵炁以成八天，屬色界。四天為麤塵，四天為細塵。青冕，赤
　　旒，朱服。
　　赤明和陽天，
　　或號少光，色白，次箕斗。天人二麤塵淨，升此天。亦號初禪天。釋云大梵天。
　　帝理禁上真。
　　俗正音治安保仙。天王隱號理禁上真。四字祕天之長明宮，主煉仙成真。
　　玄明恭華天，
　　或云光音。色黃，次箕。天人三麤塵淨，生此天。亦號二禪天。釋云少光天。
　　帝空謠醜音。
　　正音飛音炁靈。天帝內文空謠醜音。四字祕天之東華宮，應化一切。
　　耀明宗飄天，
　　或云无量光。色綠，次尾。天人四麤塵淨，生此天。亦號二禪天。釋云无量光天。
　　帝重光明。
　　正音翹真英。天帝總號重光明。三字祕天之浩元宮，主劫終學仙之人。
　　竺落皇笳天，
　　異號初淨。色青，次心。天人五麤塵淨，生此天。亦號二禪天。釋云光音天。
　　帝摩夷妙辯。
　　正音難玄明。天帝隱諱摩夷，內音妙辯。四字祕天之清玄宮，主魔試學人。
　　虛明堂曜天，
　　異號嚴淨。色赤，次房。天人六麤塵淨，尚有細塵，生此天。釋云少淨天。
　　帝阿婁生。
　　正音彌論玄明。天帝隱音阿梵號婁生。四字祕天之重華宮，主度學人。
　　觀明端靖天，
　　異號遍淨。色蒼，次氏。天人一細塵淨，生此天。亦號三禪天。釋云无量淨天。
　　帝鬱密羅千。
　　正音朗觀曜明。天帝隱文鬱密，內號羅千。四字祕天之光華宮，主開度天人。
　　玄明恭慶天，
　　或號无量淨。色黑，次亢。天人二細塵淨，生此天。亦號三禪天。釋云遍淨天。
　　帝龍羅菩提。
　　正音威清道玄。飛天內音龍羅，帝君隱號菩提。四字祕天之開闔官，主得道人。
　　太煥極瑤天，
　　異號福愛勝。色碧，次角。天人三細塵淨，生此天。亦號四禪天。釋云福生天。
　　帝宛黎元延。
　　正音洞真永觀。天王內文宛黎元延。四字祕天之帝康官，主教學人。
　　西方八天
　　元始積七陽梵熙以成。二天為色界細塵天，六天為輕塵天。青冕、金流、白服。
　　元載孔昇天，
　　或云快樂。色紫，次秒角。天人四細塵淨，生此天。亦號四禪天。釋云福受天。
　　帝開真定光。
　　正音開光竟真。帝君內音開，隱諱真定光。四字祕天之延命宮，主煉魂。
　　太安皇崖天，
　　異號極樂。色白，次軫。天人五細塵淨，生此天。亦號四禪天。釋云廣果天。
　　帝婆婁阿貪。
　　正音腪莫阿魂。天君隱音婆婁，帝魔內諱阿貪。老太四字祕天之開明宮。主度善人。
　　顯定極風天，
　　或云廣樂。色黃，次翼。天人細塵雖淨，尚餘輕染，生此天。亦號四禪天。釋云无想。
　　帝招真童。
　　正音回翹威。天君祕號招真童。三字祕天之大赤宮，主度有善功之魂。
　　始皇孝芒天，
　　或云上妙。色緣，次張。天人一輕染淨，升此天。釋云无煩惱天。
　　帝薩羅婁王。
　　正音君華大權。玉真隱文薩羅婁王。四字祕天之大丹宮，主披夜開幽。
　　太皇訪重浮容天，
　　或云色究竟天。色青，次星。以色塵漸除，故云色究竟。二輕染淨，升此天。釋云元熱天。
　　帝閔巴狂。
　　正音惠威光。帝君內文閔巴狂。三字祕天之華蓋宮主召魔集真。
　　无思江由天，
　　或號最上妙。色赤，次柳。天人三輕染淨，升此天。釋云善見天。
　　帝明梵光。
　　正音郎明法元。帝君內號明梵光。三字祕天之明堂宮，主開度善魂。
　　上揲阮樂天，
　　或號自在。色蒼，次鬼。天人四輕染淨，升此天。釋云善現天。
　　帝勃勃監。
　　正音鬱无真星。天帝內文勃勃，內號監。三字祕天之運靈宮，品類天人。
　　无極曇誓天，
　　異號大自在，亦云不還。色黑，次井。天人五輕染淨，升此天。釋云色究竟天。
　　帝飄弩穹隆。
　　正音飛在虛英。天魔內文飄弩，天君隱諱穹隆。四字祕天之中無宮，主度仙。
　　北方八天
　　元始積五陽梵炁以成。四天為无色界天，四天為種民天，青冕、白旒、皂服。
　　皓庭霄度天，
　　異號不空。色碧，次參井。天人輕染雖淨，尚餘結習，升此天。釋云无邊空處天。
　　帝慧覺昏。
　　正音無清明。帝君內音慧覺昏。三字祕天之瓊瑤宮，主技度學人。
　　淵通元洞天，
　　異號大不空。色紫，次參。天人色塵都忘，但有心識，升此天。釋云无邊識處天。
　　帝梵行觀生。
　　正音洗權道光。天君內音梵行，隱諱觀生。四字祕天之真元宮，主度學人。
　　太文翰寵妙成天，
　　異號非想。色白，次觜。天人心識兩忘，炁觀漸妙，升此天。釋云无所有起天。
　　帝那育醜瑛。
　　正音靈薰慧光。帝魔內文那育醜瑛，四字祕天之靈幽宮，主統理之事。
　　太素秀樂禁上天，
　　異號非非想。色黃，次畢。天人結習漸忘，炁觀轉妙，升此天。釋云非非想天。
　　帝龍羅覺長。
　　正音陽威曜清。天帝內文龍羅覺長。四字祕天之九靈宮，主領錄魔王。
　　太虛无上常融天，
　　異號不動。色緣，次昴。天人結習頓忘，漸入神觀，升此天。釋云不動天。
　　帝總監鬼神。
　　正音攝靈真。天帝攝魔內音，總監鬼神。四字祕天之力福官，主校學
　　人功過。
　　太釋玉隆騰勝天，
　　異號大不動天。色青，次胃。天人結習頓忘，神觀轉妙，升此天。釋云大不動天。
　　帝眇眇行元。
　　正音空微道明。帝君隱號眇眇行元。四字祕天之日蓋宮主召集仙聖。
　　龍變梵度天，
　　異號上妙天。色赤，次婁。天人清淨无染，證不空果，升此天。釋云上妙天。
　　帝運上玄玄。
　　正音掬靈妙光。天王內文運上，玉真總音玄玄。四字祕天之靈寶宮，進仙成聖。
　　太極平育賈奕天，
　　異號最上妙。色蒼，次奎。天人洞入道妙，證无上玄覺，升此天。釋云最上妙天。
　　帝大擇法門。
　　正音永玄久生。天王總文大擇法門。四字祕天之天寶宮，普度學人。
　　三十二天，，三十二帝，諸天隱諱，諸天隱名，天中空洞，自然靈章。諸天隱韻，天中之音，天中之尊，天中之神，天中大魔，天中之靈。九和十合，變化上
　　清。无量之奧，深不可詳。敷落神真，普度天人。
　　上陽子曰：天帝內文、隱名、色服、根塵，皆天尊矜憫下愚，命天真皇人註釋，下教於未聞者。見《洞神經》、《內音經》、《龍蹻經》、《本際經》、《天公經》 等，黃曾至七曜六天為欲界，即下界也。初出，凡欲未除，天中之人，觸物染著。初上二天，身交為欲。其次二天，接手為欲。又次五天，以口為欲。又次六天，眼視為欲。以色欲故，交接陰陽，故云欲界。因其欲樂，衰相易見，壽命終盡，復淪諸趣，若漸修習，欲樂頓除，升入色界，名小乘道。如大劫交，火從崑崙根起，焚燒世界，燄冲和陽天，元炁潰散，天乃淪壞。越行至曇誓天為色界，即中界也。此天之人有六色十八塵。一塵淨，升一天；十八塵淨，升无色界天。若稍貪著，復墮欲界，名中乘道。如大劫交水，自東井起，洪泉鼓波，漂至極風天。元炁潰散，天乃淪壞。皓庭至秀樂四天，為无色界，即上界也。塵染俱淨，乃升此天。《太真科》曰：无色界中，至真无情，不交陰陽，人若化生，但噉真炁，无復形質。修至一天，唯存心識，若心識除，次第而升。炁觀道成，洞入自然，升種民天。釋云菩提薩捶天，大乘道也。如大劫交，水火不到，唯風浩蕩。孝芒至霄度六天，為風所壞，元洞至秀樂，元炁散而復合，更无劫數。常融至平育四種民天，洞入真道，乃升此天，為最上乘。如大劫交，三界壞盡，此天復生聖人，以為民種，故號種民。若丹成道備，經功滿就，則升上清天也。夫天帝魔神靈章之祕，皆空洞之炁結成，一切神靈憑之變化，猶還丹資元始祖炁，九和十合之功，以成金胎。胎嬰變化而身入上清矣。无量之奧，此丹最為神化之奧，深隱而不可詳述。敷落，神真敷散也。落，布也。乃散真文，布置諸天，令其執持，普度天人，皆成妙道。此道用、世法之通釋也。頌曰：三十二總天是塵，色心都寂現全身。九和十合經功滿，金闕宮中侍玉宸。
　　今日欣慶受度，歷關諸天，請滅三惡，斬絕地根，飛度五戶，名列太玄。魔王保舉，无拘天門。東斗主筭，西斗記名。北斗落死，南斗上生，中斗大魁，總監眾靈。青帝護魂，白帝侍魄，赤帝養炁，黑帝通血。黃帝中主，萬神无越。青天魔王，巴元醜伯。赤天魔王，負天擔石。白天魔王，反山六目。黑天魔王，監醜朗馥。黃天魔王，橫天擔力。五帝大魔，萬神之宗，飛行鼓從，總領鬼兵。麾幢鼓節，遊觀太空。自號赫奕，諸天齊功，上天度人，嚴攝北酆。神公受命，普掃不祥，八威吐毒，猛馬四張。天丁前驅，大帥仗旛。擲火萬里，流鈴八衝。敢有干試，拒遏上真，金鉞前戮，巨天後刑。屠割鬼爽，風火无停，千千截首，萬萬剪形。魔无干犯，鬼无妖精，三官北酆，明檢鬼營。不得容隱，金馬驛程。普告无窮，萬神咸聽。三界五帝，列言上清。
　　上陽子曰：前言今日校錄者，是學人煉己以積功。此言今日欣慶受度者，乃煉炁以還丹。大修行人最不易得者，今日也；鉛遇癸生，今日也；黃芽生處，今日也；既得今日，是得其時。又有其才而有其人，此為欣慶受度也。歷關諸天，若欲天人交感，必先言語通誠，請滅三惡，先杜妄緣，斬絕地根，堅剛真性，釆煉元始之梵炁，飛度五戶以還元，而名列于太玄。天門者，命門也。當入室時，魔王監真舉事，使无拘滯天門。青陽初回，束斗主筭。金華吐綻，西斗記名。取坎中陽，北斗落死。補離中缺，南斗上生。炁歸黃庭，中斗總監眾靈也。青帝姓常，諱精明，護魂，治肝。白帝姓混，諱蓐收，侍魄治肺。赤帝姓炎，諱洞丹，養炁，治心。黑帝姓玄，諱明萌，通血，治腎。黃帝姓麻，諱忠慎，中主黃堂，制御萬神。《大洞玉帝籙》云：五帝與天地同存，陰陽始判，化生五行。大修行人，五帝降神，而煉金液，降炁以結胎嬰。青天魔王姓斌，諱齒成。赤天魔王姓佛，名由肅。白天魔王姓赤，名張市。黑天魔王姓徐，名直事。黃天魔王姓天門，名波狂。皆主貪欲，耗搖神炁，故呼魔王。五帝大魔，即天王也，即人身五官也。發施生育之功，主持金丹妙道，承天尊勅攝之命，各現帝相，故稱五帝。若居欲界，以色、聲、香、味、觸魔試學人，故云大魔，萬神之宗，為一身之主宰。天尊昔降此五魔，有《禦魔總真靈文》令五帝符吏分衛五方。青帝符吏名啟華，赤帝符吏名明真，白帝符吏名茂成，黑帝符吏名守元，黃帝符吏名升冥，各安其方，守衛靈文，以禦魔試。道用則四帝大魔屬彼，涵元始梵炁，亦稱諸天，亦號金公，亦曰太乙，亦名白虎。唯東方青帝大魔屬此，握生殺之柄，亦稱本命元神，亦號无位真人，亦名金剛神王。飛行鼓從，彼四帝大魔飛行三界，鼓集部從，總領欲界鬼兵以示姪慾之道。魔試學人，麾憧鼓節，此青帝大魔，麾起旛幢，鼓動旌節，雖居色界，不為慾亂，稟受元始梵炁真命，察惡勸善，故曰遊觀太空。自號威雄赫奕之獨尊，與彼四帝諸天齊其生育之功。上天度人，四帝諸天其中最善者，曰上天其施度人，妙化必先嚴行。攝起北都羅酆，檢舉愛根，以煉還丹。庶令神公受命。神公即我元神，號馬龍氏，諱廓奕。其稟受元始梵炁真命，一切掃去貪淫不祥之鬼。八威吐毒，八威乃眼、耳、鼻、舌、身、意六識，并合藏傳送為八識，號曰八威。吐去色、聲、香、味、觸法之毒害，不令惱亂，然後金剛神王駕猛馬以四張，遣天丁前驅，勇猛而進飭，大帥仗旛，堅固而行，擲火萬里，則光爍爍；流鈴八衝，則圓陀陀；彼四帝諸天若稍有干試，拒上天度人之道，遏元始一炁之真，使不能還元，則金剛神王以金鉞而前戮，巨天力士伏巨戈而後刑，屠割五濁之淫鬼，急如風火，以无停蓋半時之功，要疾速之意。千千截首，千妖屏進，萬萬剪形，萬怪逃形；彼无干試違犯。三官，三元也。北酆，真性也。則三元專制真性，洞明檢按鬼妖營窟，不得容隱。元始梵炁，金馬黃道也。驛程，急遞也。使此炁馳逐黃道而歸神室，普告无窮。一炁所臨，萬神聽令。三界即三田五帝，即五官皆列言，奏功于上清也。以世法則如經所言，不釋亦明。頌曰：赫奕威雄正令行，魔無干犯鬼無精。一些祖炁還丹就，三界列言奏上清。
　　元洞玉曆，龍漢延康。眇眇億劫，混沌之中，上无復色，下无復淵。風澤洞虛，金剛乘天。天上天下，无幽无冥。无形无景，无極无窮。溟涬大梵，寥廓无光。赤明開圖，運度自然。元始安鎮，敷落五篇。赤書玉字，八威龍文，保制劫運，使天長存。梵炁彌羅，萬範開張，元綱流演，三十二天。輪轉无色，周回十方。旋斗歷箕，回度五常。三十五分，總炁上元。八景冥合，炁入玄玄。
　　上陽子曰：二章為經之脉，為丹之髓。何也？本章是煉金液還丹事，故示赤文為釆藥之具。十方浮空而來，齊到帝前，乃聚精會神，至今日欣慶受度，方乃合丹。既得一炁還元，則身中五斗五帝效職驅邪，逐去陰魔鬼炁，故示萬萬剪形之功。《老子》曰：下德為之，而有以為者。本章之謂也。此章是煉玉液大丹事，故示玉曆為紀元之始。所以无幽无冥，无形无影者，蓋炁初回而未帖，得元始梵炁，安鎮則萬範開張，以至萬炁齊仙也。《九品經》曰：昔混元溟涬，諸天未分，元始筆形，五劫初化，乃命梵元祖晨道君肇錄天元，運乘五劫。故元洞者，以成祖炁；玉曆者，以紀天元。自一炁化分，三因成九，若龍若挺，蟠曲九道，漠漠无極，總九陽祖炁之元，太上迺運梵合炁，開始青天元祖炁。故東方得九炁以分天境，劫號龍漢。南方得三炁以分境，劫號赤明。中央得十二炁以分天境，劫號上皇。西方得七炁以分天境，劫號延康。北方得五炁以分天境，劫號開皇。五劫既周，昊天成象；一炁混道，八景流光。八帝示形，九霄分化，結元洞五陽之炁，為玉曆。乃命天真皇人，以玉曆紀元洞之初劫運流復之本，天真天民學仙功績，升退之道。青元真人曰：天地生成，始於龍漢，終於延康。幾成幾壞，莫可億度。故云眇眇。每劫運壤，天地蕩散，山海消融，物象一空，无復形質，唯元洞之炁混然不分，沌然始構，是云混沌。當此之時，暗包真一之水，而五行未胚；上无色象，下无淵極；上風下澤，空洞虛无，金剛之炁乘載天根。幽冥，言隱顯形影，言物象。窮極，言分際。溟涬，言曠蕩。當其混沌之中，天上天下，隱顯曠蕩，莫分物象。分際未別，唯大梵之炁寥廓，未有光影。及後金風炁摩而生火，四象化合而生土，博載天地，長養萬物，此謂三境高真，過度灾劫。乃比眾生，沉滯生死，輪轉无窮。喻金丹返本，如經劫運之難。今幸梵炁還元，尚无形象。赤明開圖，赤明元年，玉曆定紀。天地、日月、山川、物象分判生長，亦猶還丹之有位也。四序推遷，各得其所，故曰運度自然，亦猶還丹之元為也。元始安鎮，敷落五篇。元始觀梵炁結形，刻玉成雲篆天章，載妙元神真道五者，故云五篇。悟其妙者入其妙，悟其元者入其元，悟其神者入其神，悟其真者入其真，悟其道者入其道；故盡妙合元，盡元合神，盡神合真，盡真合道。字經火煉，故云赤書。八威龍文，文列蒼龍、巨虬、金師、麒麟、白虎、玄豹、丹蛇、巨獬之狀，是云八威。其文保制劫運，使天長存也。梵炁彌羅，元炁所化曰梵炁。先天地立，為大道根，元始資之而御運，天地賴之以生成，彌覆三界，羅絡諸天。兩儀既張，物象咸布，故云萬範開張，梵炁為元化之綱，流演於三十二天，如輪運轉，從無色界周回十方，自斗至箕，回度五常，以日月五星合二十八宿，故云三十五分。總受高上天元之炁，八景冥然，交合以成玄功，故云炁入玄玄。皆喻還丹將結胎嬰也。頌曰：无形无影卻尋綜，一炁周回顯聖功。最是金丹靈妙處，開張萬範廣神通。
　　玄中太皇，上帝高真，汎景太霞，嘯詠洞章。金真朗郁，流響雲營，玉音攝炁，靈風聚煙，紫虛鬱秀，輔翼萬仙。千和萬合，自然成真；真中有神，長生大君。无英公子，白元尊神，太乙司命，桃康合延，執符把籙，保命生根。上遊上清，出入華房，八冥之內，細微之中。下鎮人身，泥丸絳宮。中理五炁，混合百神。十轉回靈，萬炁齊仙。仙道貴生，无量度人。上開八門，飛天法輪，罪福禁戒，宿命因緣。普受開度，死魂生身，身得受生，上聞諸天。諸天之上，各有生門。
　　上陽子曰：此明金丹道用。玄中，天心也，即人身正中之心。太皇，元始也，即祖炁，曰道寶。上帝，道君也，即金母，曰經寶。高真老君也，即丹體，曰法寶。是為一體三寶。釋云清淨法身，是性圓滿報身，是智千百億化身，是行性與命合，陰悿陽舒，汎景太霞，嘯詠洞章。梵炁始生，汎然涵泳于元和之中。金公乍還，快暢嘯詠於洞章之句。金真朗郁，金炁周行，流響雲營。炁營鄞鄂，玉音攝炁，玉液煎鉛，靈風聚煙。鉛為汞制，紫虛鬱秀，汞結紫花，輔翼萬仙。功行外備，千和萬合，煉成一塊，自然成真。胎嬰已成，真中有神，胎已凝神，長生主心，无英主肝，白元主肺，太乙主頭，司命主神，桃康主脾，合延主腎。執符把籙，煉炁合神。上遊上清，梵炁上行，出入華房，自頂至踵，頭有三華之庭，體有
　　曲密之房。八冥之內，皆炁通行，細微之中，无所不至。下鎮人身，升泥丸，下絳宮；中理五炁，住黃庭，合百神，十轉，而百靈回我，十月而萬炁齊仙。身外有身，真人出現，仙道貴乎長生，太上无量度人。八門有長生之門，法輪乃運轉之道。凡世有罪福，宿命仙家，唯禁戒功緣，形神普受開度，死魂悉得生身。此身得受長生，姓名上聞諸天，諸天校綠功行，隨品定其生門。功高則金闕侍宸，行滿則上仙品級。上陽子南嶽侍趙老師，聞人誦《度人經》，問曰：何云金剛？乘天師曰：要莫糊塗，你且從頭說來。我先問你，混洞赤文是何物？就起揖問師曰：我聞這四字，便一身冷汗。言下即悟，把此經一串透過。師卻曰：你知金剛乘天了也。曰：通身是汗。師曰：參須實叅，悟須實悟，更向上說句來。曰：如今超无色界了。師鳴指一下，曰：如是，如是，這般話頭，道是機鋒，不怕罪福禁戒，忒恁泄露。經旨所恃，將來過平育天魔王卻肯保舉也。此經尊妙不可稱量，故為三洞上品，道藏之首。然體元始之意，大@唯欲存道。說經以明道，使人知敬此道；出經以泄道，欲人知行此道，是道為經之體，經為道之用。因經顯道，因道尋經。世之凡夫，聞經則敬，聞道則笑。遇經則琅琅而念誦，聞道則成群而毀謗。只如道為母，經為子，世未有愛其子而晉其母也。道之所以開天地、揭日月、施風雨、役雷霆、今人聞雷霆則掩耳，聞道則非笑，太上雖慈悲而不加譴，然人之自取沉墜者，為當何如。何謂道，何謂經？全陰陽造化者謂之道，全性命體用者謂之經。有陰而無陽，不可以為道；有體而无用，不可以為經；是道為陰陽之根，經乃性命之用，以真性合元命，是配陰陽以外形合內神，是全體用。夫唯元始還丹之道，與人受胎本同。人受凡父母精血之初，亦溟涬混沌而無形。精血既安，一月為胞，二月成胎，三月生魂，四月定魄，五月分五臟，六月開六腑，七月明七竅，八月具八景，九月相足，十月氣全、脫胎而生。還丹之道，正類是也。其受靈父聖母妙氣之初，必九和十合，而金炁始來，亦溟涬混沌、洞虛寥廓，无色无淵之可倚，无形无影之可依。元炁安鎮，五行敷落，彌羅周回，冥然凝合，況嘯朗營，復元歸空，攝聚鬱輔，含孕懷真。生五臟、理五炁、合百神、結胎嬰，號曰陽神出入神化。但人受凡父母精血，而生其質，不靈金丹是靈父聖母之黑，而毓能變化飛行，是謂性命雙修，形神俱妙。頌日：混合百神賴此經，此經尊妙甚分明。天中梵炁胎嬰就，萬炁齊仙步玉京。中有空洞謠歌之章，魔王靈篇，辭參高真。
　　第一欲界飛空之音：
　　人道眇眇，仙道莽莽。鬼道樂兮，當人生門。天道貴生，鬼道貴終。仙道常自吉，鬼道常自凶。高上清靈爽，悲歌朗太空。惟願仙道成，不欲人道窮。北都泉曲府，中有萬鬼群。但欲遏人筭，斷絕人命門。阿人歌洞章，以攝北羅酆。束送妖魔精，斬馘六鬼鋒。諸天炁蕩蕩，我道日興隆。
　　上陽子曰：《靈寶經法》云：洞章乃龜山丹黃飛玄紫文，非魔王所為。尹真人侍老君西道龜臺，入七寶園，觀其文修之有法，布此三章于世，令人開悟，超出三界。昔天尊降魔，魔王悉皆稽首受事。乃勅魔王郁默統治欲界，勅魔王摩羅統治色界。勅魔王无明治无色界。各歌謠章，變化飛空，警戒天人，屏絕欲鬼。令人聞此飛空之音，轉色欲苦，歸清淨門。自黃曾至摩夷為欲界，六欲俱淨，則升色界。人道眇眇，微而陽失；仙道莽莽，高遠難明。生門者，生人生物之門，成仙作佛之門。鐘離真人曰：生我之門死我戶，即此，門也。為人不悟，則慾鬼當此之門為樂。天道好生，為貴而人，苦趣鬼道。高上清靈爽。高上之人，心清性靈，其辭爽慨，悲憫愚惑，謠歌朗徹太空。葛仙翁《流珠歌》曰：流珠流珠，役我區區。忙忙汲汲，忘寢失哺。吾今六十，憂赴三塗。真人度我，要大丈夫。諦觀斯語，豈非悲歌朗太空者乎！太上留經之意，願世人修證仙道，不欲人趨邪道而終窮也。北都泉曲府，世之慾海，中有萬鬼群，總皆色類。若人耽迷，則遏筭而絕命根。學人為阿人，或居色界，時歌洞章，攝伏羅酆。蓋北都羅酆乃人之慾根也。慾根纔動，羅酆起漫漫之黑雲，六鬼交鋒，妖精趨淋淋之苦雨。學人到此，要降伏之，變欲界而為長樂，以煉還丹化鬼妖而為諸天。以施靈藥則金光之炁蕩蕩，而我丹道日興隆矣。頌曰：伶俐惺惺日夜忙，誰分地獄與天堂。好將冷眼看浮世，喚醒阿人歌洞章。
　　第二色界魔王之章：
　　落落高張，明炁四騫。梵行諸天，周回十方。无量大神，皆由我身。我有洞章，萬徧成仙。仙道貴度，鬼道相連。天地渺莽，穢炁氛氛。三界樂兮，過之長存。身度我界，體入自然。此時樂兮，薄由我恩。龍漢蕩蕩，何能別真。我界難度，故作洞文。變化飛空，以試爾身。成敗懈退，度者幾人。笑爾不度，故為歌音。
　　自越行天至曇誓天，共一十八天，為色界。此天之人有形无欲，分麤細輕，一十八塵。塵染俱淨，升无色界。落落高張，色天遠大，明炁四騫，梵炁朗明，无量大神。我身魔試，洞章萬徧，結習皆忘。仙道貴度，出于色界。鬼道欲人，相連色界。丹陽真人，東州富室，日唯耽樂；重陽祖師，特徵度之。一見即曰：我來扶醉人。丹陽瞋曰：如何是道？曰：五行不到處。丹陽大悟，從學登仙。此豈非仙道貴度者乎？天地渺莽，色境何窮。《南華經》云：物來无窮，我心有際；穢炁氛氛，結而不散；三界樂兮，過之長存；過此色界，超三界天，升上清境，可以長存。身度我界，體入自然，色超色類，不為所迷。得大自在，薄由我恩，因經悟道，龍漢蕩蕩，真偽莫分，我界難度，色相未除，豈能度脫魔境？故作洞章之文以相勉。又變化飛空，以魔試其問，成者少，敗懈退者多。笑爾不能出此色境，故為歌謠此文也。頌曰：色界天中十八塵，此心未淨即非真，要知我界何難度，度者如今有幾人。
　　第三无色界魔王歌曰：
　　三界之上，眇眇大羅。上无色根，雲層峨峨。唯有元始，浩劫之家，部制我界，統乘玄都。有過我界，身入玉虛。我位上王，匡御眾魔。空中萬變，穢炁氛葩。保真者少，迷惑者多。仙道難固，鬼道易邪。人道者心，諒不由他。仙道貴實，人道貴華。爾不樂仙道，三界那得過。其欲轉五道，我當復奈何。
　　自皓庭至秀樂四天為元色界。《太真科》曰：无色界中，至真无情，色欲俱空，无復形質之患。修至一天，唯存心識，以入炁觀，炁觀道成，上升一天。又能去除心識，以至无為，復升一天。若萬法在心，若有若无，又升一天。若炁觀轉妙，結習都忘，洞入自然，即升種民天也。《本際經》曰；煩惱為結，學業為習；結習已盡，超種民位，洞入道境，隨炁升降，灾所不及也。青元真人,曰：无色界中雖能離染忘色，然未能遣忘，尤以心識為患，故有穢炁氛葩，則鬼道易為邪入，偶失制御，即墜色界。直須忘心，自遣觀空入妙。《老君經》曰：所空既无，无无亦无，湛然常寂，方是真靜。昔浪子劉長生真人洛陽三年，日唯觀空遣忘，愛根纔動，便乃誦曰：北都泉曲府，中有萬鬼郡；但欲遏人筭，斷絕人命門。誦此謠章，愛根斬然；豈非阿人歌洞章以攝北羅酆者乎？此為真實工夫，所謂仙道貴實也。世皆耽迷，不樂仙道，轉輪五苦，須欲提技，復奈之何。頌曰：无色天中甚磨无，這回心地莫糊塗。他家不是閑花草，要把真身入玉虛。
　　此三界之上，飛空之中，魔王歌音，音參洞章。誦之百徧，名度南官；誦之千徧，魔王保迎；萬徧道備，飛升太空。過度三界，位登仙公。有聞靈音，魔王敬形，勅制地祇，侍衛送迎。拔出地戶，五苦八難，七祖升遷，永離鬼宮，魂度朱陵，受煉更生，是謂无量，普度无窮。有祕上天文，諸天共所崇。泄慢墮地獄，禍及七祖翁。
　　三界之上，无非魔王之所居；飛空之中，徧歌謠章，以魔試，能裨妙道，故參洞章。夫天尊說誦經，曉世人以行道，誦之百徧，猶梵炁之初回，是云名度南宮。誦之千徧，猶胎嬰之已結，故云魔王保迎。萬徧道備，脫胎神化，故云飛升太空。此謂道備，若不修道，只誦萬徧，以望飛升者，亦難矣。經功圓成，遇度三界，還丹行滿，位登仙公。有聞靈音，萬劫一過，魔王敬形，道高德重。制地衹，勅乃梵炁，地即戊土流戊就巳，返本還元。拔出地戶，陰消陽長，五苦八難，超五行數，除八識根，永離鬼官，陰絕坤戶，魂度朱陵，陽聚離宮。有祕上天文，凡學道之人，睹經則寶愛而珍藏，還丹則濳修而密練，是謂之祕，諸天共所崇，丹道與經皆圓，諸天共所崇仰。何謂泄慢。輕易妄為，有聞而不行，或行而不祕，皆受泄慢之禍，恐墮地獄之中。至於禍及祖翁，即是喪盡元炁，卻怨丹經妄語；又謂太上空言，寧不回思自己妄為泄慢之過也。頌曰：何故謠章參洞章，只緣地獄與天堂。儘知地獄惟心造，好向天堂做一場。
　　道言：此二章並是諸天上帝及至靈魔王隱祕之音，皆是大梵之言，非世上常辭。言无韻麗，曲无華宛，故謂玄奧，難可尋詳。上天所寶，祕於玄都紫微上宮，依玄科四萬劫一傳。若有至人齎金寶質心，依舊格告盟十天，然後而付焉。
　　上陽子曰：此經冠于諸經者，首尾相應，前後相隨故也。如上卷乃天真皇人筆錄玉晨，道君序述元始天尊之說，而萬世之下得此經誦之者，猶如當時親睹其事，斯為妙也。本章、玉曆二章，為正經。三界魔王歌章，接于二章之後，不屬正經。以其文魔試學人之功為多，故參于元洞之末，是云音參洞章也。此下則天真皇人又迷道君之言耳。此二章即混洞赤文、元洞玉曆二章。混洞赤文，明先天元始玄一之還丹；元洞玉曆，明後天无為至真之妙道。言此二章，獨掌不鳴，並是諸天上帝，无非一陰一陽。至靈魔王，全資神用，隱祕之音，玄關一竅。大梵之言，鉛銀砂汞，在經則為諸天帝魔之隱祕，在丹則為玄牝刀圭之梵言，非世上常辭。世上愚人開口談道，且不知道為何物，亦不知物為何用，此謂非世上常辭也。言无韻麗，信言不美，曲无華宛，華則不實，故謂玄奧。顏閔雖慧莫猜，難可尋詳；黃老无師難悟，上天所寶。首經而已祕于天宮，非世常用；四萬劫一傳，非人不可授。至人者，乃至聖之人也。金寶質心，以財易法。夫金與寶，世之所重。愚人以金寶為命，勝人以功名為命，義士以名節為命，至人以道德為命。故至人煉金液九還神丹，乃假金寶以為法財，有法无財，事鮮克濟。有財无法，即同愚人。經法流通，法財兩用，依格告盟，方可付；強為妄作，事難全。此道用之說也。若論世法，則未見以金寶為質信而請經一卷者，更四萬劫，亦莫之有。何以故？彼安知是經有長生久視之道焉。若言道用，猶或有之，何以故？彼上根法器之士，宿命因緣，於丹經內默有所得，未能深達玄旨，忽聞此經妙諦，叉齎金寶信受不疑。夫九還七返之方，叉外藥而合內藥，若非金寶為質，則安能得此經之妙，又安能伏虎以降龍，又安能得先天之炁自虛无中來也。凡今之世，愚夫濁子一聞法財，必為大笑，便謂修行者，要徹骨貧、一絲不掛，只從事頑坐，流于空寂渀蕩。此輦直賺到老，安知齋金寶以求妙經。是法財兩用之旨。希夷真人《入室詩》曰：入室何獨異，金花日日開。靈苗從地出，香藥向天來。又云：欲慕天中寶，應須動世財。蓬萊瑤洞裹，醞就九還桮。王鼎真人曰：凡俗欲求天上事，尋時須用世間財。蓋天中寶、天上事、是仙家密密運用之機，卻非傍門探取之謬。伐瑳迷伽承師教已，問：云何為報？師曰：若辦五百羯利沙鉢那者，足表深心。爾時迷伽遍地尋覓，既具集已，即呈偈曰：饒財多寶珍，春屬具成就。必定於菩提，常安住於法。夫伐瑳迷伽為天人師留此一偈，與後來人證道作佛之眼目，非同外道邪魔之行。諦觀斯語，則此經必金寶質心而後付，方得其妙。頌曰：一些財利不關心，金寶何為度得人。我是青城親付屬，還丹只要虎龍親。
　　元始无量度人上品妙經註解卷中竟
　　#1「上元」二字原缺，據後文例補。
　　#2 化化：應作「他化」。佛經有他化自天。
　　太上洞玄靈寶元始无量度人上品妙經解註卷下
　　上陽子陳觀吾註
　　道言：夫天地運度，亦有否終；日月五星，亦有虧盈；至聖神人，亦有休否；末學之夫，亦有疾傷。凡有此灾，同炁皆當齊心修齋，六時行香，十遍轉經，福德立降，消諸不祥。无量之文，普度无窮。
　　上陽子曰：天地運度，以道用言，則人之身得天地正中之炁。頭像天，足像地，故曰人身一小天地。夫天地之造化，生人生物；而人身之造化，生佛生仙。《靈寶畢法》曰：道生萬物，天地乃物中之大者，人為物中之靈者。別求於道，人同天地，心比天，腎比地，肝為陽，肺為陰，一上一下，仰觀俯察，可以賾其機；一始一終，度數籌筭，可以得其理。《易》曰：天尊地卑，乾坤定矣。《老子》曰：有物混成，先天地生，吾不知其名，強名之曰道。張真人曰：甘露降時天地合，黃芽生處坎離交。先把乾坤為鼎器，次搏烏兔藥來烹。故金丹以天地為鼎器也。世法則天地運度，古人以一大為天。經云：域中有四大；道大，天大，地大，王亦大。渾天論天，如雞子，地如中黃，大地在天體之內。天之南北，兩極如門樞輪軸。天旋一晝夜，而周兩極，不離元所。其謂天如雞子者，雞子形不正圓，古人知天形相肖，故以比之。但喻地在天內，天包地外而已。緣督子曰：天如繡毬，內盛半毬水，水上浮一板，板比大地。板上置諸物，比人品萬類；毬常旋轉，板上諸物未嘗覺知。天乃日夜旋轉，地居其中，人物在于地上，安然不動，此毬浮板之喻，切幾之矣。渾天論地在天體之內者，天非可見其體，因眾星出沒東西，管轄于兩極，有常度，无停機，遂即星所附麗，擬為天之體耳。《革象》云：天體圓如彈丸，圓體中心，六合之的也。周圍上下，相矩正等，名曰天中。天中直上至于天頂，古者測景于陽城，得天頂正中之景。仰觀北極，出地入地，並三十六度，是為天中而非地中。若論地維，四方之中，當以四海之至而求。黃河之源為崑崙，是大地最高處。西番指為悶母黎山，水分四向而流，其山距東海不滿二萬里，距西海三萬餘里。陽城距東海近，而距崑崙遠，天下之地多西，崑崙尚在東土。要知大地之中，乃在崑崙之西也。渾天比天如雞子者，中黃為地，是地上天少，地下天多。《革象》乃云：地上天多，地下天少。亦為有理。若論天之高下，《玉書》云：天地之間，上下相去八萬四千里，氣質不能相交。天以乾索於坤而還於地中，其陽負陰而升；地以坤索於乾而還於天中，其陰抱陽而降；升降而運於道。《三五曆紀》曰：天地開闢，陽清為天，陰濁為地。盤古生于中，神於天、聖於地；天極高，地極深，盤古極長。後有三皇，數起乎一、立於三、成於五、盛於七、處於九，故天去地九萬里。兩說相同，則知地上至天九萬里，地下亦九萬里，是天之體中高十八萬里。古以三百六十步為一里，如前本章化生諸天所註幾百幾十萬里者，非實有其數。比上根之士能絕欲樂，即同聖賢，與彼下界之人相隔遠甚也。如此又如地之寬闊，自東海濱之西，至西海濱之東，五萬餘里。海之闊，又三萬里，海之外，二萬里，則極東至極西，通十五萬里，徑與十八萬里之高，則渾天謂形如雞子者是矣。天道左運周天三百六十五度，餘四之一，每晝夜一周遭，无有窮已。劉宋祖冲之善觀天文，見極星去不動。處一度餘，蓋曆家測北極而知度數長短。《郭守敬行狀》：至元十六年，守敬奏，唐一行開元間，令南宮說天下測景。今疆宇比唐尤大，若不遠方測驗日月交食，分數時刻不同，晝夜長短不同，日月星辰、去天高下不同，即目測驗人少，可先南北立表，取直餘里，是天每度有一千三百九十里，而月之度卻窄於日之徑。月一度止得六百七十里，周三百六十五度，餘止計二十四萬里，是月近於人，天最遠於人。唯日得其中道，故凡曆測，皆以日為主而作準則也。日行之道，定二十八宿之名。唐虞之際，冬至日躔虛宿。何以知其然？在《堯典》曰：日短星昴，以正仲冬。且冬至日短，日入申末，昴星見酉。初時而在南方午上，太陽卻在酉方，虛屬天盤子。以天盤子加臨地盤酉，子加酉，則酉叉加午。昴屬天盤酉，而冬至見地盤午。故冬至太陽躔虛，夏至躔星，春分在昴，秋分在房。古者唯以夜半中星孜其日度，是以容成造曆，車區占星是也。漢作《太初曆》：仲冬日在丑躔牽牛。初堯至漢差一宮。晉虞喜謂五十年差一度，何承天謂百年差一度，隨劉焯以七十五年差一度，唐一行八十三年差一度。《大衍曆》：日在斗十三度。宋乃以焯七十五年為準。至元十四年，丁丑，冬至，日躔箕十度。至元三年丁丑日躔箕八度。則堯時日在子，漢時日在丑。金宋之間，日在寅。自堯至今，三千七百年，日已差三宮。則堯之後，九千餘年，日反躔午；一萬八千餘年，日復躔子。是帝堯之前，亦必如此。故李淳風以古曆章蔀紀元，分度不齊，始為總法。一行以朔有四大三小，定九服交食之異。徐昴以日食有氣，刻時三差。姚舜輔知食甚泛，餘差數革象，謂上古歲差少，後世歲差多。以唐宋到今驗之，果符其說也。古人以三百六十時有餘，均作二氣六候，為一月。然每月朔，止得三百五十六箇時令三刻有奇。而一氣則十五日有餘。故月大曰氣盈，月小曰虧，名為朔虛。此謂汨月五星，亦有虧盈，非但指日月晦食為虧盈也。又如五星，亦因日而有遲留伏逆近日則疾，遠日則遲。遲甚而留，留久而退，初遲退，漸疾退，退最疾而復遲退。如初退止而留，留久而順行最疾，則與太陽同躔。歲星最疾，四日行一度；熒惑最疾，七日行五度；鎮星最疾，七日行一度。此三星比太陽行度較少，故伏合以後，太陽在前，歲星距日十三度而晨見，熒惑距日十九度而晨見，鎮星距日十八度半而晨見。大約近一遠二而留，周天相半而退。歲星初留，約距日一百九度；初退，距日一百三十一度。熒惑初留，距日一百三十四度；初退，亦然。鎮星初留，距日九十四度；初退，距日一百二十八度。凡退行，最疾之時，叉與太陽對衝，退止而留、留久而順行。太白最疾，約四日行五度；辰星最疾，一日行二度。太白距日遠，不出四十度；辰星距日遠，不出二十四度。距日遠則行遲，距日近則行疾。金木形體大，故伏見與日近；水火土形體小，故伏見與日遠。此五星之常數也。至聖神人，亦有休否。夫舜有井廩之慮，文王有羑里之囚，周公居東二年，孔子厄於陳蔡，老君化胡而為所難，如來割肉以與賊徒，豈非至聖神人亦有休否者乎！末學之夫，亦有疾傷；士之學道，而不動行，是為末學之夫。不勤則道不成，道不成，則疾患至矣。凡有此灾，同氣皆當齊心修齋，六時行香，十遍轉經，同氣即同類也。既同其類，必能齊心，其心若齊，方能辦事。世人知看經而不知轉經，看經者求福，轉經者求丹，經圓福至，丹成德重。故云福德立降。此經多言无量之文，普度无窮者，意在經而主乎丹也。夫元始梵炁，還丹之道，上根至士，下及至愚，小人但能信受而行，皆躋聖位。故云普度无窮。頌曰：有形有數有終窮，直到无形體太空。若問无形何所似，全身放在黍珠中。
　　道言：夫末學道淺，或仙品未充，運應滅度，身經太陰，臨過之時，同學至人為其行香誦經十過，以度尸形如法，魂神徑上南宮，隨其學功計日而得更生，轉輪不滅，便得神仙。
　　上陽子曰：此為下士晚聞道者言也。夫末學道淺，仙品未充，修學之人，不能勇猛勤行，而復年當遲暮，精氣已衰，不覺臘月三十夜到來，无可奈何，遂行奪舍投胎之法。蓋奪舍與投胎，乃是兩事。此法雖屬傍門，然得之者亦可以度其尸形，使真性不落于輪迴也。若五祖之投周氏胎，松精亦投金公室是也。故云以度尸形如法。然必得同學至人為其護衛，則魂神徑上南宮。如四祖之題五祖，洞賓之度松精，此為同學至人也。隨其學功者，蓋修學之士，其功有深有淺，故隨其功之深淺，計日之遠近，而更生。雖經轉輪而真性不滅，待其金液大丹之道成，是云便得神仙也。頌曰：計日更生隨學功，功圓八百顯金容。大羅天上風流好，信道元來色即空。
　　道言：夫天地運終，亦當修齋，行香誦經。星宿錯度，日月失昏，亦當修齋，行香誦經。四時失度，陰陽不調，亦當修齋，行香誦經。國主有灾，兵革四興，亦當修齋，行香誦經。疫毒流行，兆民死傷，亦當修齋，行香誦經。師友命過，亦當修齋，行香誦經。夫齋戒誦經，功德甚重，上消天灾，保鎮帝王，下禳毒害，以度兆民。生死受賴，其福難勝。故曰无量，普度天人。
　　上陽子曰：天地運終。以道用釋，大修行人以天地而比一身。還丹若成，功行未積，不能白日飛身，乃厭塵世，或欲示疾而去，或欲蛻形而行，或止得脫殼尸解之道，皆謂之運終。若直謂天地果然運終，則民生其有幾何？孰得而修齋行香，又孰得而誦經乎？星宿錯度，日月失昏。此乃身中神炁耗散，耳目眩瞶，蓋日月五星比人身之七竅也。《三光經》云：耳若亂聽，聲色敗人；眼若視惡，真光不明；鼻若聞臭，玉真不清；口若雜味，身多病生。是故病從口入，福從色敗；子若戒之，命同天在。四時失度，夫真炁乖理，則陰陽不調。彭真人曰：陽火過刻，水旱不調，凝冬變為大暑也。陰符失節，寒煖相侵，盛夏反為濃霜也。金宮既砂汞之不萌，一鼎則蟲螟之互起。大則山崩地圯，金虎與木龍沸騰，小則雨暴風飄，坎男共離女奔逸。《內義》曰：太上所謂修齋行香誦經者，即虛心煉炁，順神養真，如上皆道用之謂。若論世法，天地運終，則慾界六天大劫一交，為火所焚。色界一十八天，大劫一交，為水所漂。无色界四天，大劫一交，為風所壞。此三界壞盡，上帝乃於種民天，選一人下世為民種，故曰種民天。以此觀之，則天地其有運終之時也。星宿錯度，日月失昏，古人仰觀天象，見眾星昏曉出沒，漸漸不同，乃比天體如圓瓜，以瓜有十二瓣，周天三百六十五度餘四之一，均作十二分，則一瓣計三十度、四十三分七十五杪，度度皆輻輳於南北極，猶其度斂尖於兩端最廣處，在瓜之腰圍。瓜腰一圍，名曰赤道。其度在赤道者，正得一度之廣，去赤道遠者，漸遠漸窄，雖有一度之名，實無腰圍一度之廣。各度皆以二十八宿之距星紀數，謂之經度。東西分經、南北分緯，經續皆以二極遠近為數。兩極相距一百八十二度六十二分五十杪。赤道橫分，與兩極相遠，各九十一度三十一分二十五杪。天頂名嵩高，北極偏於嵩高，而北者五十五度有奇。南極偏於地中之下而南者，亦五十五度有奇。赤道則斜倚在嵩高之南三十六度，兩傍乃正卯酉之位。日月星宿不著於天，乃假大化之炁，懸空而行，亦猶魚之不著於地，乃假水之道而行于江河也。北齊張子信仰觀歲久，知五緯有盈縮之變，遂加常數以求其逐日之躔。蓋五緯不由黃道，亦不由月之九道，乃出入于黃道之內外。五緯各自有道，視太陽遠近而遲疾者，如足力之有勤倦；又有變數之加滅者，如路里之有曲直。歲星加滅最多處，七度有餘。熒惑二十五度餘，土星八度餘，太白四度餘，辰星六度餘。羅計氣孛所行无遲疾。羅計從月，交黃道而求月交之．終始；羅計於其間各逆行一度四十六分三十杪。月孛從月之盈縮而求。紫炁，起於閏法。二十八年十閏，紫炁周十二宮。紫炁，即景星也。史註：景星狀如半月，凡見則人君有德明聖之慶。星之留段，是一日遶地一周，與天同過一度。行疾者反是遲，行遲者反是疾，退者反是疾之甚。不及天行之數，即所行度，日月相會同經度。夫日食於朔者，日月同經不同緯，只合朔而不食。若日月既同經，而月從八道穿度日之黃道而出入。其時，日亦在彼，即同經而又同緯，則合朔而有食。說者謂十曜之星，皆能食日者，非也。日本无食，但一時為月之黑體所蔽陣，世以為食，然日體未嘗有損。其所障有多少者，蓋日道與月道相交有二，若正會於交，則月體全障日體，人間暗甚，謂之食既。若同經而在交之前後者，亦見其食，但正交則食分多，交遠則食分少。日月之行，遲速不同，須突參差，離交而光生矣。夫月食於望者，日月對躔為望，平分黃道之半。黃道有二交，若不當二交，前後而望，則不食。若望在二交前後者，月必食。其食分多少，當以距交遠近而推。是時月在天，日在地之下，又非十曜之星所能食。而月何以无光？蓋緣月雖映日而明，若在二交限內，對經而又對緯，至甚的切，所受日光傷於大盛，以致月反无而黑，為其陽極反亢故也。是為月蝕。今授時曆，望在交之前後，距交十三度，餘則不食。若在此限之內，則有蝕矣。故古人以日體對充之處，名日闇虛。似乎日之像影，月體因之失明，故云闇日，非有像影也。強立其名，故云虛言，其非實有也。若日月交朔於夜，對望於晝者，皆有食，但已入地而人間所不見此謂日月失昏也。亦當修齊行香誦經。夫日陽月陰，陽主德，陰主刑。而有國有家者，日食則懼德之不修，月食則懼刑之有失；故日食修德，月食修刑，亦當修齋誦經，以禳救之。所謂救者，觀乎天文以察時變，預為之儆戒耳。四時失度，陰陽不調。以世法釋，自古以分至為春，夏、秋、冬四時之中，而四時以冬至為首者，陽道也。古曆立元紀蔀步口切。章，年月日時，各有其事。時者，太陽所歷地盤十二方位；日者，太陽出沒一周；月者，太陰盈虧始終；年者，寒暑榮枯一變；章者，至朔合於一時；蔀者，至朔合於子時；紀者，至朔合於甲子日子時；元者，至朔合於甲子歲甲子日甲子時也。百芒為毫，百毫為杪，百杪為分，分即刻也。二十五刻為三時，十二時為日，三十日為月，十二月為年，十九年為一章，四章為一蔀，二十蔀為一紀，三紀為一元，則一元是四千五百六十年。一元之首，冬至太陽在子，一元滿則冬至太陽在卯，二元滿則冬至太陽反纏午，三元滿冬至太陽在酉，四元滿冬至太陽復躔子。則四元乃一萬八干二百四十年。太陽還元而積六千七百二十閏者，蓋一章有七閏也。四時失度，陰陽不調者，春則國有恐，民多疫；夏則禾不熟，女有灾；秋則民虐而致齀渠牛切。嚏；丁計切。冬則多癘而來痼疾；皆陰陽不調之所致。亦當修齋誦經，以召天地之和氣也。國主有灾，兵革四興。夫天下太平，國阜民安，是一人有慶，兆民賴之也。若國家多事，兵役疊起，為臣子者，當盡忠效力以報上也。師之與友，恩不可忘。夫齋戒誦經，功德甚重。齋者，清心；戒者，絕境。若有經而无戒，猶有魚而无荃。昔老君五戒授尹真人，一百八十戒授于真人；天師七十二戒，太清二十四戒，修真十戒，九真妙戒，靈寶九戒，正一五戒。其他載經懺者多，然皆以戒慾為首。故老君曰：若能全戒於內，和光於外，庶幾靈摽之崖矣。慾心盡凈，方可成功，則生死受賴，其福難勝也。頌曰：度人功大果无邊，句句分明好結緣。元始劫來師與友，如今都會大羅天。
　　道言：凡有是經，能為天地帝主兆民行是功德，有灾之日，發心修齋，燒香誦經十過，皆諸天記名，萬神侍衛，右別至人，尅得為聖君金闕之臣。諸天記人功過，毫分無失。天中魔王亦保舉爾身，得道者乃當洞明至言也。
　　上陽子曰：凡有是經。蓋經者，道也。凡有道之士，與天地合德，與日月合明，與造化同體。若為國、為家、為人為己，行此經中之功德，諸天皆與記名，萬神為之侍衛。右別至人。至人，乃有功勤者，為聖君金闕之臣。如天師旌陽、浮丘真君之道備德隆，而皆為金闕之臣也。．修學之士見善勇為，有過即改，改過則神明陰衛，積善則功德尊高。諸天記人功過，並无遣失。儻功高德重，天中魔王亦行保舉。得道者，聞道之人。須當洞明經旨，有成仙之至言也。頌曰：凡有是經便煉丹，丹成克得步玄闌。三千功行渾餘事，金闕官宮禮玉顏。
　　諸天中大梵隱語無量音
　　《天公經》云：大羅天宮有《靈書上篇》，廣生高映是也。又有龍章鳳篆，正文觀覺鬱繿是也。又有《靈書中篇》，亶婁阿蒼是也。經謂雖有諸天，猶拘劫運，於是玉宸道君撰《元始靈書》三篇，凝雲作篆，每字方廣一丈，八角垂芒，以鎮三十二天。即如上三篇皆道君所迷，天真皇人所書也。後天真皇人美此隱音，重述《靈書下篇》，森角儲雲是也。如此乃有四篇。今人止謂中篇而不誦上下篇者，豈上天祕惜，而下世罕聞之乎？《內音經》云：元始天尊於赤明世界栢陵說法，眾真侍座，雲霧鬱勃，三日三夜，玄陰不解。五老上帝白天尊言：天尊演教，所未曾見，今白日晝陰，不審何故？天尊曰：乃諸天發瑞，靈應自然，玉字煥爛，障蔽天光。咸令四座暝目伏聽；俄頃，天炁頓啟，冥暗豁消。忽有靈書，字方一丈，見於空玄之上。天尊普告四座；夫此靈書八會？其趣宛奧，難可尋詳。當命天真皇人訓釋其音，以教諸天應得道成真有仙名者。天真皇人奉天尊明命，初啟《靈書上篇》，但見廣生高映，文彩燦爛，莫可窺睹。次啟《龍篆正文》，又見觀覺鬱繿，字皆八角垂芒，精光奪目。復啟《靈書中篇》，始見亶婁阿蒼，字方一丈，金光洞映。爾時天真皇人大興悲嘆，不敢議問。良久言曰：《靈書上篇》，龍篆正文，天宮所祕，劫運未周，大道之奧，未當聞于下世。伏惟《靈書中篇》，仰感天尊大慈，三五應期，真道宜行，乃釋靈音，下教於未聞也。是以上篇及于龍篆，未敢輕泄玄祕，唯中篇略倣天真皇人之訓，旁加增滅，使萬世之下，得聞經之隱奧也。他本以《靈書上篇》及龍篆正文置下篇之後者，非是。今正之
　　元始靈書上篇　道君撰
　　東方八天
　　廣生高映，覺元洞虛。應玄九真，化交肇圖。交靈運搆，宗範玄都。感變總括，威昭自成。緣岑遷景，皇道含明。天琳耀權，炁晶育魂。融羅負立，圓英隱旻。期巨神包，洪綱告寧。
　　南方八天
　　章炎通泛，堅敷澄宗。虛象玄華，龍陽儛穹。微生霄艷，淵大凝冲。元關三紐，大梵飛空。隱覺隆益，天倫慶呈。神戶纏絡，真元散精。淨握冥照，回合陞遷。導騫宴雲，靈應騰天。
　　西方八天
　　剛澤微控，陰峻孤儀。貫炁明素，宸洞開微。周化幽應，澄虛帝臺。平遐揖虛，恢茂童池。結颷臨育，麗无散開。陽通百六，沉芒隱階。幽廓冥默，真峰會靈。堅丕順道，告命騫林。
　　北方八天
　　龍安洞變，純陽隱玄。方本還炁，象伏高員。神變惠化，解煉靈根。赤精純道，成號威尊。利雲友常，億劫中丘。鬱城瓊壘，謠音慶流。受位玉室，大憲通幽。玄章煥落，綱輪迺周。
　　龍章鳳篆正文　道君撰
　　東方八天
　　觀覺鬱繿，大明紫靈。九神度魂，開闢玉真。阿奕煒燁，飛天流音。輪景帝常，都靈頤臻。豁落大有，慶雲啟靈。七耀輝魔，恬懀敷榮。虛无上首，天啟彌宸。四吁員象，濯曜騰精。
　　南方八天
　　煥赫洞陽，浮景玉光。七靈謠歌，世元紫堂。羅英散景，曜明玉房。八景總獸，韶玉攝精。九都騫鬱，飛生上靈。密羅淨境，馥育空輪。灌沃黃華，霐運玄明。神宮開廓，延宛丹庭。
　　西方八天
　　大猷浮景，真定化元。蜓宛素眇，玉梁澄煙。蕭峙結嵎，景羅七纏。秀盤三府，流輝九玄。寂然虛邈，飛華拂軿。晨濫綠籍，太漠由延。阿丘九度，六龍儛轅。蓊藹浮羅，紫精馥淵。
　　北方八天
　　溟涬太有，九機化乾。覆形厚德，元河淪精。育英明陀，景辰眇雲。大隗總監，秀樂禁天。紫虛陀丘，劫量交前。碧霞韻梵，眇眇遊元。六變運量，馘絕惡愆。恢寂玄漠，萬度成仙。
　　如上玉字一篇，乃龍章鳳篆，正文皆諸天內名隱諱。以玉簡金書，祕于天之三十二宮，以鎮三十二天。誦念若勤，即獲應感。
　　元始靈書中篇　道君撰
　　東方八天
　　亶婁阿蒼，无想觀音。須延明首，法攬菩雲。稼那阿奕，忽訶流吟。華都曲麗，鮮菩育臻。答落大梵，散煙慶雲。飛灑玉都，明魔上門。无行上首，回蹠流玄。阿陀龍羅，四象吁員。
　　亶婁阿蒼无惒觀音。
　　元始以梵炁結此八字，而成雲篆，以鎮皇曾天。玉京有亶樓，上承玄都宮，堂樓之監名阿那。天中遊冶臺名蒼无，乃虛无之境。惒，乃日月之戶。觀，天帝諱。音，即歌音。謂每朝會，阿那先登直樓，嗚大法鼓，集諸天真，朝元始於虛无之境，開日月之戶。元始命天帝觀覺主長生籙，領眾真登蒼臺，歌洞章之音，開度天人。上陽子曰：靈書玉字，乃金丹異名，故云中篇。訓釋言辭，明還丹之妙用，故云隱語。學人到此，先具智慧眼，必有領悟處。須延明首、法攬菩曇八字，雲篆鎮玉完天。此天闕名須延，都候號曰明首，四真人名法攬菩曇。凡當大劫交，元始命須延開玉府，納諸仙聖，明首導諸天，主持梵炁。於是法輪引籍，攬覺度魂，菩提轉輪，曇頤揚旛。自然九地開光，學人皆得受度。稼那阿奕、忽訶流吟八字，雲篆鎮何童天。稼那掌籍，真人阿奕，七寶瓊林。忽，飛天神王內名。訶，釋呼元始為摩訶。流，布也。吟歌也。元始噓呵元梵之炁，充滿阿奕七寶之林，自成靈音，流布萬天。稼那舉籍，以定生死，飛天大聖度脫天人。華都曲麗，解菩育臻八字，雲篆鎮平育天。華都，東極青華之都，一名太乙青華之門。曲，洞章之歌。麗，乃玉女名。鮮是慶雲。菩，樓名。育，帝諱。臻，至也。元始居太乙華都，命仙聖領諸玉女，登菩樓歌洞章，慶雲四集，育帝始至。開度長夜，召魔舉仙。答落大梵，散煙慶雲八字，雲篆鎮文舉天。答落，宮庭名。大梵，曲，赦恩。散煙慶雲，天中梵炁，元始遊答落之庭，開大梵之赦，放宥罪魂，收攝元炁，故得梵炁還元，結成祥煙慶雲，而歸金胎神室。飛灑玉都，明魔上門八字，雲篆鎮摩夷天。飛，飛天；灑，神速；玉，玉真；都，酆都。明，命也；魔，魔王；上門，上帝金門。元始與飛天眾聖演說妙道，自龍漢至延康，灑然神速，一會即了。當此之時，玉真開長夜之府，酆都度八難之魂，勅命魔王保舉身朝上帝金門。无行上首，回蹠流玄八字，雲篆鎮越衡天。元始以虛无妙道，流行梵炁，鋼維八極，上以彌羅諸天，首環北帝之宮。苦大劫交運，應數周。上帝回施流晨之光華，蹠履玄空以布化。阿陀龍羅，四象吁貟八字，雲篆鎮蒙翳天。天中山名阿，山中樓名陀，空峰山名龍，日月光曰羅。故天真呼日為濯羅。四，四極。象，象車。吁，南昌帝諱。貟，日中童名。阿山，龍山，勢相交通，炁與玉清相屬，九折而上連，接陀樓日月之光，普照四極，真人俱乘象車，下度學人，引謁南丹吁帝以求真陽之火，煉度生身。吁帝即命日中負童以九陽金精之華，灌煉其體，如上所釋，化凡證聖。天尊慈悲，憫憐愚昧，降此靈書玉字隱語，使上士行靈書之道而頓悟，中士聞玉字之玄而漸修，下士誦隱語之經而求福，此之謂靈寶大梵之妙也。頌曰：妙哉《靈寶度人經》，雲篆天章閟玉清。阿奕華都行梵炁，幽冥聞此獲更生。
　　南方八天
　　南閻洞浮，玉眸詵詵。梵形落空，九靈推前。凙菩臺，綠羅大千。眇莽九醜，韶謠緣邅。雲上九都，飛生自騫。那育郁馥，摩羅法輪。霐池无鏡，攬姿運容。馥朗廓奕，神纓自宮。南閻洞浮、玉眸詵詵，八字雲篆，鎮和陽天。南方丹天世界，有流火之庭，飛閻煥乎八方，中有洞陽宮，火炁炎浮玉眸，火之膏質詵詵大盛，光明交映，煉度學人。梵形落空、九靈推前八字，雲篆鎮恭華天。元始自龍漢暨延康，從劫至劫，化生人物，皆凝大梵之炁以成形。一神變現，不受胎育，從空而生。玉都九靈真人散金花于推前之臺，嘯詠洞章，開度天人。凙菩臺、綠羅大千，八字雲篆，鎮宗飄天。凙，天中山名。，道君內諱。菩，飛天內音，臺，凙山之陽有玉臺。綠羅，月宮玉妃名綠羅。廣寒玉嬪名羅英，日宮仙童
　　名濯羅，扶桑靈童名貟。大千，南閻浮提為大千世界。凡一千世界為小千，一千小千為中千，一千中千為大千。以三次言千，而曰三千。凙山，眾龍所伏，中有黃房，君所居。從劫至劫，不滅不生，時領飛天大聖，登玉臺、歌洞章，以度天人。綠羅玉妃，光照大千世界，其形如玉，美艾不艷，乘大梵之炁，理大陰度數，以應天元，无有差忒。若大劫交，日月俱會，玉臺含光濳耀以俟劫運再開。復元運化、金液煉形之士，於此尋下手處。眇莽九醜、韶謠緣邅，八字雲篆，鎮皇笳天。眇莽，混沌之狀。九醜，大力鬼獸。韶，魔王名。謠即謠歌。緣，南斗內諱。邅，北斗隱名。天地未分，其狀眇莽，九獸之鬼，齊天而生，考人善惡。魔王復謠歌以心惱試學人，若居慾境，雖艷色冶容而心愈堅固，轉色界，為神仙境界。變慾心為清淨道心，則北斗除其黑籍，南斗與註仙名，保舉之司引入此天。金華山求太乙合同符契以遊宴諸天也。雲上九都、飛生自騫八字，雲篆鎮堂耀天。雲上，神王諱；九都，玄臺名。飛生，更生大神名；自騫，從入騫林也。飛天神王雲上焚百和香，散五雲花。太真玉郎執十絕旛，一日三迴。迴旛一周，則諸天帝齊集九都臺下，遶臺三匝，誦詠洞章，開度學人。若識此歌音，則更生大神開不死之門，流長生之炁，煉其形魂，從而保舉入騫林，遊玄臺。又二十四年，行圓功滿，得上朝玄都。那育郁馥、摩羅法輪八字，雲篆鎮端靖天。那，天中侍郎；育，天闕空輪。郁馥，斗中仙童；摩羅，天中魔王；法輪，天宮法輪。侍郎那主四時之炁，運天闕空輪，正天分度。若大劫交，法輪十轉，萬神俱至，郁馥唱禮，一唱則萬神齊禮。魔王歌洞章之曲，受度學人。霐池无鏡、攪姿運容八字，雲篆鎮恭慶天靈，神龍之淵；持，龍淵都監。无鏡，神王名；攪姿，天門名；運容，玄和玉女名。九龍伏于深淵，都監常含金罌，運東井黃華天元真一之水，灌煉天人，无鏡開長夜之府，度其九祖，升超天門。然後運容玉女，開導學人，煉之以朱靈之炁，濯之以玄和之津。變煉其體，灌注其形。馥朗廓奕，神纓自宮八字，雲篆鎮極瑤天。馥朗，玄臺山名；廓奕，神公內號神。纓，紫微靈童名；自宮，升紫微宮。謂神公郭奕與元始同生，為玄炁之祖，常歌洞章於馥朗之臺，神纓靈童引導學人升紫微宮，上朝元始。大修行人煉己純淨，凝玉眸流火之膏，乘綠羅大梵之炁，居慾境而九醜不能考過，入金華而太乙即與合同；霐持開治煉之場，運容灌玄和之液，朱靈煉質，黃華蕩形，飛生更生，神纓導引，升入紫微宮也。頌曰：妙哉《靈寶度人經》，玉簡金書蒨上清。郁馥敬躬申唱禮，神公廓奕保仙名。
　　西方八天
　　刀利禪猷，婆泥咎通。宛藪滌色，太眇之堂。流羅梵萌，景蔚蕭嵎。易邈無寂，宛首少都。阿繿郁竺，華漠延由。九開自辯，阿那品首。无量扶蓋，浮羅合神。玉誕長桑，栢空度仙。刀利禪猷、婆泥咎通八字，雲篆鎮孔昇天。刀利，南方世界。禪，黎國名。猷，好生君名。婆泥，洞陽宮靈童名。咎通，魔王內諱。元始於刀利世界禪黎國洞陽宮，火煉真文，洞煥萬天，化此世界，為大福堂。一切罪魂咸令升入，學人道成，則猷君度命，婆泥煉魂；魔王咎通，敬受所事，不敢遏絕生門。宛藪滌色、太眇之堂八字，雲篆鎮皇崖天。宛藪，天帝內號。滌，滌蕩。色，色界。太眇之堂，即天中大福堂，乃天之祕府，中隱大洞自然之文。皇崖天帝主開大漠之經，理治天炁，每領諸仙遊行色界。諸天出入上清之府，蕩滌穢氣，開度學人。行業高者，得乘景雲之車，上生太眇之堂。流羅梵萌、景蔚蕭碼八字，雲篆鎮極風天。流，天王諱。羅，月后名。梵，飛天真人內音。萌，元始天王內名。景皇，四極上真；蔚秀，景霄仙人；蕭嵎，劫仞之宮。即西方白素元君，奧室流君，正九霄之炁，月后主遊宴之儀，飛天開九霄之關，萌君為梵炁之祖，景皇蔚秀，開治蕭嵎之宮。學人解悟此音，方可馭丹龍之轡，以升九皇之臺。易邈无寂，宛首少都八字，雲篆鎮孝芒天。易邈，始皇帝諱。无寂，天中庭名。宛首，道君內音。少都，日中童名。始皇天帝自龍漢至赤明劫，居虛无寂寂之庭，奉道君而演奧，明妙法以度人。靈童少都流以飛霞之彩，灌以日華之精。阿繿郁竺、華漠延由八字，雲篆鎮浮容天。阿繿，天帝隱諱。郁默，魔王內名。竺，欲界。華，色界。漠，渺漠。延，東鬼之庭。由，禁鬼之房。郁魔隱現，或居欲界，或居色界，惱亂天人，渺漠難制。帝君阿繿登九層之樓，歌洞章以攝之。於是眾魔應響而束身，群鬼詣由而伏形。九開自辯、阿那品首八字，雲篆鎮江由天。天地未判，三炁混沌，九度初開，陰陽男女自然明辯。帝君阿丘常登龍山九玄之都，勁諸飛天那邪遊空，開度善根之人，品度其魂，入飛仙之上首。无量扶蓋、浮羅合神八字，雲篆鎮阮樂天。无量，天中大聖。扶，更生君名。蓋，此天宮名。浮，幽魂之呼。羅，大羅。合，合慶。神，神公。无量大聖總統飛天，皆受品量而升進之。更生君居蓋宮，主長夜之籙，定善惡之根，度諸幽魂升大羅天，與神公合慶也。玉誕長桑、栢空度仙八字，雲篆鎮曇誓天。玉誕，玉都。長桑，扶桑騫林。栢，栢陵。空，空洞。度仙，度人成仙。玉都有騫木扶桑之林，鷹覆諸天，葉皆紫字金書。每神風吹返魂之草，則朵林鼓百籟之音，一如天尊昔栢陵說法時，林木自成空洞之歌。有靈雞栖于上，一鳴則天下雞皆嗚。於是青霞扶搖，太陽乃升，諸飛天真聽雞初鳴，上登玉臺，探五方之雲牙，吸嚥三晨之光，以度學仙之人。上根之士，一志清淨，雖居竺華之境，郁魔不能惱亂，迺得少都灌真，流羅主宴，桑林鼓籟，太陽流暉以成還丹也。頌曰：妙哉《靈寶度人經》，八角垂芒晃太清。太眇之堂无色界，長桑林下嚥華精。
　　北方八天
　　玃无自育，九日導乾。坤母東覆，形攝上玄。陁羅育邈，眇炁合雲。飛天大醜，總監上天。沙陁劫量，龍漢瑛鮮。碧落浮黎，空歌保珍。惡奕无品，洞妙自真。元梵恢漠，幽寂度人。
　　玃无自育、九日導乾八字，雲篆鎮霄度天。飛天玃无，自龍漢溟涬之間，乘運而出，時與育帝乘鳳車遊九玄之鄉，轉九機之度，以應劫運之數。大劫交，則日華童子停光運化，回度天常之乾道，開導和炁也。坤母東覆、形攝上玄八字，雲篆鎮元洞天。坤母，大陰九靈仙母。東覆，東海理水神名。形，地機。攝，召也。上，上告。玄，玄都。九靈仙母主治東極扶朵暘谷之淵，總持地機，旋轉元氣。天關地機轉動一周，則溢水三千三百度，度極則天地炁交，九海混一，眾水彌天，東覆大神主治崑崙之頂，填涸巨海，過東井之源，使地機不淪。如劫交則坤母出東井，召鳥母於龍門，制會河源，上詣帝前，申告劫會，乃以鳳車乘載學人，升于崑崙，以朝玄都。上陽子曰：妙經者，上妙之首經也。道藏萬八千篇，妙在度人一卷；度人一經，妙在靈書一篇。靈書之中，顯此八字，奚謂元始祕隱，玄妙至此，忒殺泄盡天機。天尊廣大慈悲，世人儘自疑信。噫，經為至人說也。至人則能用此經也。故清河老人頌之曰：玃无乘運應乾元，旋轉九運保天根。劫終鳥母會龍門，學人乘鳳升崑崙。羽林受符拜新恩，雲衣縹緲朝帝軒。金液還丹之妙，至人於此具眼。陁羅育邈、眇炁合雲八字，雲篆鎮妙成天。陁，飛天名。羅，月之光。育，妙成天主諱。邈，羽林監神名。謂陁與育俱生雲阿之嶺，抱月之光，治羽林軍。羽林軍在北，雲阿嶺在南，時勅邈監遊行三界，保度學仙之人，詣羽林軍，受符信乘。吵然梵炁與諸天合景，結雲炁以為衣，煉月光而實腹。飛天大醜、總監上天八字，雲篆鎮禁上天。飛天，神王。大醜，都錄之司宗伯。總監，飛天神王麾下二神名。上天，升天也。飛天神王總上天劫會之運，管三界都錄之司，時勅總監二神，總錄長夜之府，升幽魂於天界，使與道以合真。沙陁劫量、龍漢瑛鮮八字，雲篆鎮常融天。此天有沙蘭宮。陁，丘山。劫量，隨劫銓量。龍漢，初劫名；瑛，神王諱；鮮，日童名。吉沙蘭宮吃丘山，係玉清紫微別館，新得受度而功未圓者，常巨萬人，停散其中。皆龍漢時人，隨劫運交，詮量其功而詣上宮，學人若明此音，則瑛君察功行而度品，鮮童灌日精以煉形也。碧落浮黎、空歌保珍，八字雲篆，鎮騰勝天。碧落，天霞也。浮黎，天王諱。空，天中侍宸名。歌，大洞之音。天王步虛，碧霞開而乘飛雲之筆；侍宸一嘯，靈風扇而成大洞之歌。引導諸仙，上朝七寶，保持下學，珍愛靈書。惡奕无品，洞妙自珍八字，雲篆鎮梵度天。惡奕，天帝內音。无，太无真人。天帝惡奕自元始祖劫修行，超出三界，位入玉虛，時勅太无真人，大開長夜之府，品度罪魂，使其洞明宿命，淨盡惡根，上升妙化之福堂，自樂至真之妙道也。元梵恢漠、幽寂度人八字，雲篆鎮賈奕天。元始大梵之炁，恢漠廣大難窮，高而空浮，懸而不落。雖幽而莫見，乃能變化；雖寂然不動，感而遂通。其中有真，真中有精。其精甚真，妙不可名。顛之倒之，逆施五行，度无量人以成還丹之道也。大修行人，真心堅固，信受奉行，即得性命混融，形神俱妙，超凡入聖，積行累功，以證高仙上聖之位也。頌曰：天尊說法度天人，大梵靈書顯至真。好是真經靈驗處，大羅天上總安身。
　　道言：此諸天中大梵隱語，无量之音，舊文字皆廣長一丈。天真皇人昔書其文以為正音。有知其音，能齋而誦之者，諸天皆遣飛天神王下觀其身，書其功勤，上奏諸天，萬神朝禮，地祇侍門，大勳魔王保舉上仙。道備剋得，遊行三界，昇入金門。此音无所不辟，无所不禳，无所不度，无所不成，天真自然之音也。故誦之致飛天下觀，上帝遙唱，萬神朝禮，三界侍軒，群妖束首，鬼精自亡。琳琅振響，十方肅清，河海靜默，山嶽吞煙，萬靈振伏，招集群仙。天无氛穢，地无妖塵，冥慧洞清，大量玄玄也。
　　上陽子曰：此經結處，乃太極真人所述。舊文字皆廣長一丈，謂龍漢之初，元始以梵炁結成文。一丈，乃天地之成數。太極真人述云：天真皇人昔書其文，以為正音。此靈書乃大道之根，還丹之主。有知其音，蓋此隱語，非中下士所能穎悟。若至聖大根、神仙種子，得師點破，即解其音。一聞百悟，欣慶无量，更不遲疑，內齋外戒，信受奉行。故太上曰：上士聞道，勤而行之。夫行道之人，神明護門，魔鬼濳迹。人能齊誦此經，則飛天神王下觀其身果清淨否，又書其功果勤行否。若其身果然清淨，欲不能干，魔不能試；又其功果然勇猛堅固，精進勤行不怠，則萬神自然朝禮，地衹為之侍門，魔王亦行保舉。俟其道備丹成，修行至經，功滿德就，身外有身，高超三界，昇入金門。此音隨人所行，行之勤者，得道成仙；誦之勤者，所求如願。是以辟禳度拔，无所不成也。故誦之致飛天下。觀夫誦經者，必齋心戒欲，掃地更衣，焚香端坐，收視存神方可誦經。誠心精致，渾無雜想，故能感召飛天下觀，書其功勤。上帝遙唱，感其精專。今人手執素珠，其心妄想，何所不至。而口哺哺以為誦經，豈得萬神朝禮，三界侍軒！又且反招殃譴而不可逭。此音，世法之謂。自保舉上仙至地无妖塵，乃玉晨道君，前叙已詳。太極真人於此結經，重為宣䙌，以成靈寶度人功德。若以道用，則飛天下觀乃神返身中；上帝遙唱，是脫胎神化。軒，萬神朝禮，一炁朝元；三界侍軒，三元內守。群妖束首，魔鬼伏降，鬼精自亡，尸怪殄滅。琳琅振響，和炁斯應。十方肅清，內外貞白。河海靜默，性寂情冥。山嶽吞煙，脉住炁停。萬靈振伏，陽神出現。招集群仙，功成道備。天无氛穢，廣大遍周。地无妖塵，光明清靜。冥慧洞清，慧一作惠，四字乃證，結經之義。幽冥溥燭，慧照无邊。惠及一切，洞煥太空。升清虛渺渺之天，更无拘滯；廣大量玄玄之妙，莫盡讚揚也。頌曰：一卷真經字五千，重重密密總敷宣。要知妙道功圓好，結習都忘證上仙。
　　元始靈書下篇　　天真皇人撰
　　東方八天
　　森甪儲雲，九魂煉精。枳默窺玦，浮枚臼跡。鹿幾揚房，碧提酇回。池滇黨負，蚑逭謁携。澡章變瑜，蘭伴碧壞。亢傍野生，極中昆清。曜展洞涸，寂无眇凝。素倚虛羅，皇達元靈。
　　南方八天
　　炎度綽堂，大霄瑤隅。歷遐薦漪，周扃加圖。披嶢蹊朦，觚亶渾都。戟芸荼炫，井欺持蒲。掌維迮儀，奕光琅璀。扁縷益但，幽微畢雷。涓湟寔東，赤曜叢稽。玉玄演侯，栢璖至規。
　　西方八天
　　鎬正左適，婆泥殺靈。悲招均疆，洎南纏魁。靜夷損光，混元覺緣。道守岑遙，綿徵知宣。太靈湮漠，昞和盧隨。哲京常華，墟咸堅沙。栗鐸黜株，會衍球裴。卓雲青府，業覩般基。
　　北方八天
　　洼孩蒙甘，翠宇九闌。蕭钩漣興，龍汾神關。溝淪泬魔，豁蠻祈通。玄寥亢息，无知肆明。蟒修吉夕，馥壇時畎。湯長敷昌，匪庸謹濟。朝康聖寬，祕法侈宜。廣帝理生，衛肇宏人。
　　天真皇人梵炁玄遼天寶自然八合之音，主治世會地壘洪澤變灾厄難。誦詠之者，禳辟妖祥，清掙道炁，无不寧也。地官奉書，百靈畏敬，神朱寫文，服佩明驗，施之於至學，不宣於下俗也。
　　太極真人頌
　　神靈煥層虛，梵羅屯碧霄。元始九龍駕，皇人按青軺。靈光葉萬真，珠影開陽寥。出示靈寶篇，福德由是招。洞玄隱高嚴，玉音泛雲璈。无量匪得思，道海生波濟。法義同涓流，滋植成嘉苗，用以振窮饑，教興衛中朝。帝尊壽億年，太平滅兵刀。
　　稽首望玉宸，靈華散金毫。
　　太極真人曰：
　　太上玉宸大道君居紫霞之上，七映之天，紀錄玄文。玉妃捧經，金童散香，太乙執巾，玉郎侍筵。龍吟虎嗥，慶雲蒙靄。十方天真大神、上聖高真、妙行真人、无極飛天神王、三界大魔、九天丈人，无鞅數眾，吟咏玉經，皈依太上靈寶妙法，昌運流行，億劫長存。
　　元始无量度人上品妙經解註卷下竟
　　誦經畢，呪曰：
　　上皇太真，使我昇靈。清齋澡煉，誦詠金經。
　　七玄披散，上朝太虛。延年長存，剋名錄書。
　　閉目咽液三過，叩齒三通，復爐呪曰：
　　臣誦經已訖，向來所出臣身中三五功曹、左右官使者、侍香金童、傳言玉女、五帝直符、直日香官，各三十二人。各還金房玉室，在左還左，在右還右；毋令差互，後召復到，一如故事。
　　再叩齒三通，念：
　　向來聽經衛經聖眾，解壇散席，各復所司。神風靜默，山海肅清。千邪伏匿，百靈護形。
　　心拜，咽液，叩齒，收經。
　　上陽子曰：天尊說經以度迷人，世人若不沉迷，天尊奚肯漏露。夫人之生，稟父精母血，成其軀殼。及乎年壯，與嗜欲俱，卻將所受之精流于愛河慾海。喪之早者，不滿下壽；喪之遲者，不滿中壽；喪之晚者，不滿上壽。若欲身安壽永，唯當絕慾寶精。人之壽命，主乎精氣。猶燈之有油，如魚之有水；油枯燈滅，水涸魚亡。奈何愚人以苦為樂，見色棄生，豈知精竭，命亦隨逝。天尊慈憫，說出此經，可以煉丹，使人知回其氣、知還其元、知寶其身、知永其壽。然遇者不及，智者過之。何以故？智者曰：生必死，死則已，又何地獄之信哉。是云過之。愚者曰：不修善，不作惡，饑則飯，困則眠，此即天堂，更有何道。是云不及。雖然，經與至人授也，道與上士說也。上士至人、誦經行道、積行累功，功高則身超大羅，行滿則臣事三境也。頌曰：此經祕在大羅天，玉女持花侍法筵。經足丹成功行滿，鸞翔鳳舞駕雲軿。